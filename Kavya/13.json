[{"poem":"मैं घमण्डों में भरा ऐंठा हुआ ।\nएक दिन जब था मुण्डेरे पर खड़ा ।\nआ अचानक दूर से उड़ता हुआ ।\nएक तिनका आँख में मेरी पड़ा ।1।\n\nमैं झिझक उठा, हुआ बेचैन-सा ।\nलाल होकर आँख भी दुखने लगी ।\nमूँठ देने लोग कपड़े की लगे ।\nऐंठ बेचारी दबे पाँवों भगी ।2।\n\nजब किसी ढब से निकल तिनका गया ।\nतब 'समझ' ने यों मुझे ताने दिए ।\nऐंठता तू किसलिए इतना रहा ।\nएक तिनका है बहुत तेरे लिए ।3।\n\n","author":"अयोध्या सिंह उपाध्याय ‘हरिऔध’","title":"एक तिनका \/ अयोध्या सिंह उपाध्याय ‘हरिऔध’"},{"poem":"ज्यों निकल कर बादलों की गोद से\nथी अभी एक बूँद कुछ आगे बढ़ी,\nसोचने फिर-फिर यही जी में लगी\nहाय क्यों घर छोड़कर मैं यों बढ़ी ।\n\nमैं बचूँगी या मिलूँगी धूल में,\nचू पड़ूँगी या कमल के फूल में ।\nबह गई उस काल एक ऐसी हवा\nवो समन्दर ओर आई अनमनी,\nएक सुन्दर सीप का मुँह था खुला\nवो उसी में जा गिरी मोती बनी ।\n\nलोग यों ही हैं झिझकते सोचते\nजबकि उनको छोड़ना पड़ता है घर,\nकिन्तु घर का छोड़ना अक्सर उन्हें\nबूँद लौं कुछ और ही देता है कर ।\n\n","author":"अयोध्या सिंह उपाध्याय ‘हरिऔध’","title":"एक बून्द \/ अयोध्या सिंह उपाध्याय ‘हरिऔध’"},{"poem":"उठो लाल अब आँखें खोलो,\nपानी लाई हूँ, मुँह धो लो ।\n\nबीती रात कमल-दल फूले,\nउनके ऊपर भौंरे झूले ।\n\nचिड़ियाँ चहक उठी पेड़ों पर,\nबहने लगी हवा अति सुन्दर ।\n\nनभ में न्यारी लाली छाई,\nधरती ने प्यारी छवि पाई ।\n\nभोर हुआ सूरज उग आया,\nजल में पड़ी सुनहरी छाया ।\n\nऐसा सुन्दर समय न खोओ,\nमेरे प्यारे अब मत सोओ ।\n\n","author":"अयोध्या सिंह उपाध्याय ‘हरिऔध’","title":"जागो प्यारे \/ अयोध्या सिंह उपाध्याय ‘हरिऔध’"},{"poem":"चन्दा मामा दौड़े आओ,\nदूध कटोरा भर कर लाओ ।\nउसे प्यार से मुझे पिलाओ,\nमुझ पर छिड़क चाँदनी जाओ ।\n\nमैं तैरा मृग छौना लूँगा,\nउसके साथ हँसूँ खेलूँगा ।\nउसकी उछल कूद देखूँगा,\nउसको चाटूँगा चूमूँगा ।\n\n","author":"अयोध्या सिंह उपाध्याय ‘हरिऔध’","title":"चन्दा मामा \/ अयोध्या सिंह उपाध्याय ‘हरिऔध’"},{"poem":"काली-काली कू-कू करती,\nजो है डाली-डाली फिरती!\nकुछ अपनी हीं धुन में ऐंठी \nछिपी हरे पत्तों में बैठी\nजो पंचम सुर में गाती है\nवह हीं कोयल कहलाती है.\nजब जाड़ा कम हो जाता है \nसूरज थोड़ा गरमाता है \nतब होता है समा निराला \nजी को बहुत लुभाने वाला\nहरे पेड़ सब हो जाते हैं \nनये नये पत्ते पाते हैं\nकितने हीं फल औ फलियों से\nनई नई कोपल कलियों से\nभली भांति वे लद जाते हैं\nबड़े मनोहर दिखलाते हैं\nरंग रंग के प्यारे प्यारे \nफूल फूल जाते हैं सारे\nबसी हवा बहने लगती है \nदिशा सब महकने लगती है\nतब यह मतवाली होकर \nकूक कूक डाली डाली पर\nअजब समा दिखला देती है\nसबका मन अपना लेती है\nलडके जब अपना मुँह खोलो\nतुम भी मीठी बोली बोलो\nइससे कितने सुख पाओगे\nसबके प्यारे बन जाओगे.\n\n","author":"अयोध्या सिंह उपाध्याय ‘हरिऔध’","title":"कोयल \/ अयोध्या सिंह उपाध्याय ‘हरिऔध’"},{"poem":"हैं जन्म लेते जगह में एक ही, \nएक ही पौधा उन्हें है पालता \nरात में उन पर चमकता चाँद भी, \nएक ही सी चाँदनी है डालता।  \n\nमेह उन पर है बरसता एक सा, \nएक सी उन पर हवाएँ हैं बही \nपर सदा ही यह दिखाता है हमें, \nढंग उनके एक से होते नहीं।  \n\nछेदकर काँटा किसी की उंगलियाँ, \nफाड़ देता है किसी का वर वसन \nप्यार-डूबी तितलियों का पर कतर, \nभँवर का है भेद देता श्याम तन।  \n\nफूल लेकर तितलियों को गोद में \nभँवर को अपना अनूठा रस पिला, \nनिज सुगन्धों और निराले ढंग से \nहै सदा देता कली का जी खिला।  \n\nहै खटकता एक सबकी आँख में \nदूसरा है सोहता सुर शीश पर, \nकिस तरह कुल की बड़ाई काम दे \nजो किसी में हो बड़प्पन की कसर।\n\n","author":"अयोध्या सिंह उपाध्याय ‘हरिऔध’","title":"फूल और काँटा \/ अयोध्या सिंह उपाध्याय ‘हरिऔध’"},{"poem":"ज्यों निकल कर बादलों की गोद से\nथी अभी एक बूँद कुछ आगे बढ़ी\nसोचने फिर-फिर यही जी में लगी,\nआह! क्यों घर छोड़कर मैं यों कढ़ी?\n\nदेव मेरे भाग्य में क्या है बदा,\nमैं बचूँगी या मिलूँगी धूल में?\nया जलूँगी फिर अंगारे पर किसी,\nचू पडूँगी या कमल के फूल में?\n\nबह गयी उस काल एक ऐसी हवा\nवह समुन्दर ओर आई अनमनी\nएक सुन्दर सीप का मुँह था खुला\nवह उसी में जा पड़ी मोती बनी\n\nलोग यों ही हैं झिझकते, सोचते\nजबकि उनको छोड़ना पड़ता है घर\nकिन्तु घर का छोड़ना अक्सर उन्हें\nबूँद लौं कुछ और ही देता है कर\n\n","author":"अयोध्या सिंह उपाध्याय ‘हरिऔध’","title":"एक बूँद \/ अयोध्या सिंह उपाध्याय ‘हरिऔध’"},{"poem":"आँख का आँसू ढलकता देख कर।\nजी तड़प करके हमारा रह गया।\nक्या गया मोती किसी का है बिखर।\nया हुआ पैदा रतन कोई नया।1।\n\nओस की बूँदें कमल से हैं कढ़ी।\nया उगलती बूँद हैं दो मछलियाँ।\nया अनूठी गोलियाँ चाँदी मढ़ी।\nखेलती हैं खंजनों की लड़कियाँ।2।\n\nया जिगर पर जो फफोला था पड़ा।\nफूट करके वह अचानक बह गया।\nहाय! था अरमान जो इतना बड़ा।\nआज वह कुछ बूँद बनकर रह गया।3।\n\nपूछते हो तो कहो मैं क्या कहूँ।\nयों किसी का है निरालापन गया।\nदर्द से मेरे कलेजे का लहू।\nदेखता हूँ आज पानी बन गया।4।\n\nप्यास थी इस आँख को जिसकी बनी।\nवह नहीं इसको सका कोई पिला।\nप्यास जिससे हो गयी है सौगुनी।\nवाह! क्या अच्छा इसे पानी मिला।5।\n\nठीक कर लो जाँच लो धोखा न हो।\nवह समझते हैं मगर करना इसे।\nआँख के आँसू निकल करके कहो।\nचाहते हो प्यार जतलाना किसे।6।\n\nआँख के आँसू समझ लो बात यह।\nआन पर अपनी रहो तुम मत अड़े।\nक्यों कोई देगा तुम्हें दिल में जगह।\nजब कि दिल में से निकल तुम यों पड़े।7।\n\nहो गया कैसा निराला वह सितम।\nभेद सारा खोल क्यों तुमने दिया।\nया किसी का हैं नहीं खोते भरम।\nआँसुओं! तुमने कहो यह क्या किया।8।\n\nझाँकता फिरता है कोई क्यों कुआँ| \nहैं फँसे इस रोग में छोटे बड़े।\nहै इसी दिल से तो वह पैदा हुआ।\nक्यों न आँसू का असर दिल पर पड़े।9।\n\nरंग क्यों निराला इतना कर लिया।\nहै नहीं अच्छा तुम्हारा ढंग यह।\nआँसुओं! जब छोड़ तुमने दिल दिया।\nकिसलिए करते हो फिर दिल में जगह।10।\n\nबात अपनी ही सुनाता है सभी।\nपर छिपाये भेद छिपता है कहीं।\nजब किसी का दिल पसीजेगा कभी।\nआँख से आँसू कढ़ेगा क्यों नहीं।11।\n\nआँख के परदों से जो छनकर बहे।\nमैल थोड़ा भी रहा जिसमें नहीं।\nबूँद जिसकी आँख टपकाती रहे।\nदिल जलों को चाहिए पानी वही।12।\n\nहम कहेंगे क्या कहेगा यह सभी।\nआँख के आँसू न ये होते अगर।\nबावले हम हो गये होते कभी।\nसैकड़ों टुकड़े हुआ होता जिगर।13।\n\nहै सगों पर रंज का इतना असर।\nजब कड़े सदमे कलेजे न सहे।\nसब तरह का भेद अपना भूल कर।\nआँख के आँसू लहू बनकर बहे।14।\n\nक्या सुनावेंगे भला अब भी खरी।\nरो पड़े हम पत तुम्हारी रह गयी।\nऐंठ थी जी में बहुत दिन से भरी।\nआज वह इन आँसुओं में बह गयी।15।\n\nबात चलते चल पड़ा आँसू थमा।\nखुल पड़े बेंड़ी सुनाई रो दिया।\nआज तक जो मैल था जी में जमा।\nइन हमारे आँसुओं ने धो दिया।16।\n\nक्या हुआ अंधेर ऐसा है कहीं।\nसब गया कुछ भी नहीं अब रह गया।\nढूँढ़ते हैं पर हमें मिलता नहीं।\nआँसुओं में दिल हमारा बह गया।17।\n\nदेखकर मुझको सम्हल लो, मत डरो।\nफिर सकेगा हाय! यह मुझको न मिला।\nछीन लो, लोगो! मदद मेरी करो।\nआँख के आँसू लिये जाते हैं दिल।18।\n\nइस गुलाबी गाल पर यों मत बहो।\nकान से भिड़कर भला क्या पा लिया।\nकुछ घड़ी के आँसुओ मेहमान हो।\nनाम में क्यों नाक का दम कर दिया।19।\n\nनागहानी से बचो, धीरे बहो।\nहै उमंगों से भरा उनका जिगर।\nयों उमड़ कर आँसुओ सच्ची कहो।\nकिस खुशी की आज लाये हो खबर।20।\n\nक्यों न वे अब और भी रो रो मरें।\nसब तरफ उनको अँधेरा रह गया।\nक्या बिचारी डूबती आँखें करें।\nतिल तो था ही आँसुओं में बह गया।21।\n\nदिल किया तुमने नहीं मेरा कहा।\nदेखते हैं खो रतन सारे गये।\nजोत आँखों में न कहने को रही।\nआँसुओं में डूब ये तारे गये।22।\n\nपास हो क्यों कान के जाते चले।\nकिसलिए प्यारे कपोलों पर अड़ो।\nक्यों तुम्हारे सामने रह कर जले।\nआँसुओ! आकर कलेजे पर पड़ो।23।\n\nआँसुओं की बूँद क्यों इतनी बढ़ी।\nठीक है तकष्दीर तेरी फिर गयी।\nथी हमारे जी से पहले ही कढ़ी।\nअब हमारी आँख से भी गिर गयी।24।\n\nआँख का आँसू बनी मुँह पर गिरी।\nधूल पर आकर वहीं वह खो गयी।\nचाह थी जितनी कलेजे में भरी।\nदेखता हूँ आज मिट्टी हो गयी।25।\n\nभर गयी काजल से कीचड़ में सनी।\nआँख के कोनों छिपी ठंढी हुई।\nआँसुओं की बूँद की क्या गत बनी।\nवह बरौनी से भी देखो छिद गयी।26।\n\nदिल से निकले अब कपोलों पर चढ़ो।\nबात बिगड़ क्या भला बन जायगी।\nऐ हमारे आँसुओ! आगे बढ़ो।\nआपकी गरमी न यह रह जायगी।27।\n\nजी बचा तो हो जलाते आँख तुम।\nआँसुओ! तुमने बहुत हमको ठगा।\nजो बुझाते हो कहीं की आग तुम।\nतो कहीं तुम आग देते हो लगा।28।\n\nकाम क्या निकला हुए बदनाम भर।\nजो नहीं होना था वह भी हो लिया।\nहाथ से अपना कलेजा थाम कर।\nआँसुओं से मुँह भले ही धो लिया।29।\n\nगाल के उसके दिखा करके मसे।\nयह कहा हमने हमें ये ठग गये।\nआज वे इस बात पर इतने हँसे।\nआँख से आँसू टपकने लग गये।30।\n\nलाल आँखें कीं, बहुत बिगड़े बने।\nफिर उठाई दौड़ कर अपनी छड़ी।\nवैसे ही अब भी रहे हम तो तने।\nआँख से यह बूँद कैसी ढल पड़ी।31।\n\nबूँद गिरते देखकर यों मत कहो।\nआँख तेरी गड़ गयी या लड़ गयी।\nजो समझते हो नहीं तो चुप रहो।\nकिरकिरी इस आँख में है पड़ गयी।32।\n\nहै यहाँ कोई नहीं धुआँ किये।\nलग गयी मिरचें न सरदी है हुई।\nइस तरह आँसू भर आये किसलिए।\nआँख में ठंढी हवा क्या लग गयी।33।\n\nदेख करके और का होते भला।\nआँख जो बिन आग ही यों जल मरे।\nदूर से आँसू उमड़ कर तो चला।\nपर उसे कैसे भला ठंडा करे।34।\n\nपाप करते हैं न डरते हैं कभी।\nचोट इस दिल ने अभी खाई नहीं।\nसोच कर अपनी बुरी करनी सभी।\nयह हमारी आँख भर आई नहीं।35।\n\nहै हमारे औगुनों की भी न हद।\nहाय! गरदन भी उधार फिरती नहीं।\nदेख करके दूसरों का दुख दरद।\nआँख से दो बूँद भी गिरती नहीं।36।\n\nकिस तरह का वह कलेजा है बना।\nजो किसी के रंज से हिलता नहीं।\nआँख से आँसू छना तो क्या छना।\nदर्द का जिसमें पता मिलता नहीं।37।\n\nवह कलेजा हो कई टुकड़े अभी।\nनाम सुनकर जो पिघल जाता नहीं।\nफूट जाये आँख वह जिसमें कभी।\nप्रेम का आँसू उमड़ आता नहीं।38।\n\nपाप में होता है सारा दिन वसर।\nसोच कर यह जी उमड़ आता नहीं।\nआज भी रोते नहीं हम फूट कर।\nआँसुओं का तार लग जाता नहीं।39।\n\nबू बनावट की तनिक जिनमें न हो।\nचाह की छींटें नहीं जिन पर पड़ीं।\nप्रेम के उन आँसुओं से हे प्रभो!\nयह हमारी आँख तो भीगी नहीं।40।\n\n","author":"अयोध्या सिंह उपाध्याय ‘हरिऔध’","title":"आँख का आँसू \/ अयोध्या सिंह उपाध्याय ‘हरिऔध’"},{"poem":"देख कर बाधा विविध, बहु विघ्न घबराते नहीं \nरह भरोसे भाग्य के दुख भोग पछताते नहीं \nकाम कितना ही कठिन हो किन्तु उकताते नहीं \nभीड़ में चंचल बने जो वीर दिखलाते नहीं \nहो गये एक आन में उनके बुरे दिन भी भले \nसब जगह सब काल में वे ही मिले फूले फले ।  \n\nआज करना है जिसे करते उसे हैं आज ही \nसोचते कहते हैं जो कुछ कर दिखाते हैं वही \nमानते जो भी हैं सुनते हैं सदा सबकी कही \nजो मदद करते हैं अपनी इस जगत में आप ही \nभूल कर वे दूसरों का मुँह कभी तकते नहीं \nकौन ऐसा काम है वे कर जिसे सकते नहीं ।  \n\nजो कभी अपने समय को यों बिताते हैं नहीं \nकाम करने की जगह बातें बनाते हैं नहीं \nआज कल करते हुए जो दिन गँवाते हैं नहीं \nयत्न करने से कभी जो जी चुराते हैं नहीं \nबात है वह कौन जो होती नहीं उनके लिए \nवे नमूना आप बन जाते हैं औरों के लिए ।  \n\nव्योम को छूते हुए दुर्गम पहाड़ों के शिखर \nवे घने जंगल जहाँ रहता है तम आठों पहर \nगर्जते जल-राशि की उठती हुई ऊँची लहर \nआग की भयदायिनी फैली दिशाओं में लपट \nये कँपा सकती कभी जिसके कलेजे को नहीं \nभूलकर भी वह नहीं नाकाम रहता है कहीं ।\n\n","author":"अयोध्या सिंह उपाध्याय ‘हरिऔध’","title":"कर्मवीर \/ अयोध्या सिंह उपाध्याय ‘हरिऔध’"},{"poem":"सखी!\nबादल थे नभ में छाये\nबदला था रंग समय का\nथी प्रकृति भरी करूणा में\nकर उपचय मेघ निश्चय का।।\n\nवे विविध रूप धारण कर\nनभ–तल में घूम रहे थे\nगिरि के ऊँचे शिखरों को\nगौरव से चूम रहे थे।।\n\nवे कभी स्वयं नग सम बन\nथे अद्भुत दृश्य दिखाते\nकर कभी दुंदभी–वादन\nचपला को रहे नचाते।।\n\nवे पहन कभी नीलाम्बर\nथे बड़े मुग्ध कर बनते\nमुक्तावलि बलित अघट में\nअनुपम बितान थे तनते।।\n\nबहुश: –खन्डों में बँटकर\nचलते फिरते दिखलाते\nवे कभी नभ पयोनिधि के\nथे विपुल पोत बन पाते।।\n\nवे रंग बिरंगे रवि की\nकिरणों से थे बन जाते\nवे कभी प्रकृति को विलसित\nनीली साड़ियां पिन्हाते।।\n\nवे पवन तुरंगम पर चढ़\nथे दूनी–दौड़ लगाते\nवे कभी धूप छाया के\nथे छविमय–दृश्य दिखाते।।\n\nघन कभी घेर दिन मणि को\nथे इतनी घनता पाते\nजो द्युति–विहीन कर¸ दिन को\nथे अमा–समान बनाते।।\n\n","author":"अयोध्या सिंह उपाध्याय ‘हरिऔध’","title":"बादल \/ अयोध्या सिंह उपाध्याय ‘हरिऔध’"},{"poem":"दिवस का अवसान समीप था\nगगन था कुछ लोहित हो चला\nतरू–शिखा पर थी अब राजती\nकमलिनी–कुल–वल्लभ की प्रभा\n\nविपिन बीच विहंगम–वृंद का\nकल–निनाद विवधिर्त था हुआ\nध्वनिमयी–विविधा–विहगावली\nउड़ रही नभ मण्डल मध्य थी\n\nअधिक और हुयी नभ लालिमा\nदश दिशा अनुरंजित हो गयी\nसकल पादप–पुंज हरीतिमा\nअरूणिमा विनिमज्‍जि‍त सी हुयी\n\nझलकने पुलिनो पर भी लगी\nगगन के तल की वह लालिमा\nसरित और सर के जल में पड़ी\nअरूणता अति ही रमणीय थी।।\n\nअचल के शिखरों पर जा चढ़ी\nकिरण पादप शीश विहारिणी\nतरणि बिंब तिरोहित हो चला\nगगन मंडल मध्य शनै: शनै:।।\n\nध्वनिमयी करके गिरि कंदरा\nकलित कानन केलि निकुंज को\nमुरलि एक बजी इस काल ही\nतरणिजा तट राजित कुंज में।।\n\n(यह अंश ‘प्रिय प्रवास’ से लिया गया है)\n\n","author":"अयोध्या सिंह उपाध्याय ‘हरिऔध’","title":"संध्या \/ अयोध्या सिंह उपाध्याय ‘हरिऔध’"},{"poem":"किसे खोजने निकल पड़ी हो।\nजाती हो तुम कहाँ चली।\nढली रंगतों में हो किसकी।\nतुम्हें छल गया कौन छली।।1।।\n\nक्यों दिन–रात अधीर बनी–सी।\nपड़ी धरा पर रहती हो।\nदु:सह आतप शीत–वात सब\nदिनों किस लिये सहती हो।।2।।\n\nकभी फैलने लगती हो क्यों।\nकृश तन कभी दिखाती हो।\nअंग–भंग कर–कर क्यों आपे\nसे बाहर हो जाती हो।।3।।\n\nकौन भीतरी पीड़ाएँ।\nलहरें बन ऊपर आती हैं।\nक्यों टकराती ही फिरती हैं।\nक्यों काँपती दिखाती है।।4।।\n\nबहुत दूर जाना है तुमको\nपड़े राह में रोड़े हैं।\nहैं सामने खाइयाँ गहरी।\nनहीं बखेड़े थोड़े हैं।।5।।\n\nपर तुमको अपनी ही धुन है।\nनहीं किसी की सुनती हो।\nकाँटों में भी सदा फूल तुम।\nअपने मन के चुनती हो।।6।।\n\nउषा का अवलोक वदन।\nकिस लिये लाल हो जाती हो।\nक्यों टुकड़े–टुकड़े दिनकर की।\nकिरणों को कर पाती हो।।7।।\n\nक्यों प्रभात की प्रभा देखकर।\nउर में उठती है ज्वाला।\nक्यों समीर के लगे तुम्हारे\nतन पर पड़ता है छाला।।8।।\n\n","author":"अयोध्या सिंह उपाध्याय ‘हरिऔध’","title":"सरिता \/ अयोध्या सिंह उपाध्याय ‘हरिऔध’"},{"poem":"सुरसरि सी सरि है कहाँ मेरु सुमेर समान।\nजन्मभूमि सी भू नहीं भूमण्डल में आन।।\n\nप्रतिदिन पूजें भाव से चढ़ा भक्ति के फूल।\nनहीं जन्म भर हम सके जन्मभूमि को भूल।।\n\nपग सेवा है जननि की जनजीवन का सार।\nमिले राजपद भी रहे जन्मभूमि रज प्यार।।\n\nआजीवन उसको गिनें सकल अवनि सिंह मौर।\nजन्मभूमि जल जात के बने रहे जन भौंर।।\n\nकौन नहीं है पूजता कर गौरव गुण गान।\nजननी जननी जनक की जन्मभूमि को जान।।\n\nउपजाती है फूल फल जन्मभूमि की खेह।\nसुख संचन रत छवि सदन ये कंचन सी देह।।\n\nउसके हित में ही लगे हैं जिससे वह जात।\nजन्म सफल हो वार कर जन्मभूमि पर गात।।\n\nयोगी बन उसके लिये हम साधे सब योग।\nसब भोगों से हैं भले जन्मभूमि के भोग।।\n\nफलद कल्पतरू–तुल्य हैं सारे विटप बबूल।\nहरि–पद–रज सी पूत है जन्म धरा की धूल।।\n\nजन्मभूमि में हैं सकल सुख सुषमा समवेत।\nअनुपम रत्न समेत हैं मानव रत्न निकेत।।\n\n","author":"अयोध्या सिंह उपाध्याय ‘हरिऔध’","title":"जन्‍मभूमि \/ अयोध्या सिंह उपाध्याय ‘हरिऔध’"},{"poem":"मैं घमण्डों में भरा ऐंठा हुआ ।\nएक दिन जब था मुण्डेरे पर खड़ा ।\nआ अचानक दूर से उड़ता हुआ ।\nएक तिनका आँख में मेरी पड़ा ।1।\n\nमैं झिझक उठा, हुआ बेचैन-सा ।\nलाल होकर आँख भी दुखने लगी ।\nमूँठ देने लोग कपड़े की लगे ।\nऐंठ बेचारी दबे पाँवों भगी ।2।\n\nजब किसी ढब से निकल तिनका गया ।\nतब 'समझ' ने यों मुझे ताने दिए ।\nऐंठता तू किसलिए इतना रहा ।\nएक तिनका है बहुत तेरे लिए ।3।\n\n","author":"अयोध्या सिंह उपाध्याय ‘हरिऔध’","title":"एक तिनका \/ अयोध्या सिंह उपाध्याय ‘हरिऔध’"},{"poem":"जो बहुत बनते हैं उनके पास से,\nचाह होती है कि कैसे टलें।\nजो मिलें जी खोलकर उनके यहाँ\nचाहता है कि सर के बल चलें॥\n\nऔर की खोट देखती बेला,\nटकटकी लोग बाँध लेते हैं।\nपर कसर देखते समय अपनी,\nबेतरह आँख मूँद लेते हैं॥\n\nतुम भली चाल सीख लो चलना,\nऔर भलाई करो भले जो हो।\nधूल में मत बटा करो रस्सी,\nआँख में धूल ड़ालते क्यों हो॥\n\nसध सकेगा काम तब कैसे भला,\nहम करेंगे साधने में जब कसर?\nकाम आयेंगी नहीं चालाकियाँ\nजब करेंगे काम आँखें बंद कर॥\n\nखिल उठें देख चापलूसों को,\nदेख बेलौस को कुढे आँखें।\nक्या भला हम बिगड़ न जायेंगे,\nजब हमारी बिगड़ गयी आँखें॥\n\nतब टले तो हम कहीं से क्या टले,\nडाँट बतलाकर अगर टाला गया।\nतो लगेगी हाँथ मलने आबरू\nहाँथ गरदन पर अगर ड़ाला गया॥\n\nहै सदा काम ढंग से निकला\nकाम बेढंगापन न देगा कर।\nचाह रख कर किसी भलाई की।\nक्यों भला हो सवार गर्दन पर॥\n\nबेहयाई, बहक, बनावट नें,\nकस किसे नहीं दिया शिकंजे में।\nहित-ललक से भरी लगावट ने,\nकर लिया है किसी ने पंजे में॥\n\nफल बहुत ही दूर छाया कुछ नहीं\nक्यों भला हम इस तरह के ताड़ हों?\nआदमी हों और हों हित से भरे,\nक्यों न मूठी भर हमारे हाड़ हों॥\n\n","author":"अयोध्या सिंह उपाध्याय ‘हरिऔध’","title":"अनूठी बातें \/ अयोध्या सिंह उपाध्याय ‘हरिऔध’"},{"poem":"जैसा हमने खोया, न कोई खोवेगा\nऐसा नहीं कोई कहीं गिरा होवेगा।।\nएक दिन थे हम भी बल विद्या बुद्धिवाले \nएक दिन थे हम भी धीर वीर गुनवाले\nएक दिन थे हम भी आन निभानेवाले\nएक दिन थे हम भी ममता के मतवाले।।\nजैसा हम सोए क्या कोई सोवेगा।\nऐसा नहीं कोई कहीं गिरा होवेगा।।\nजब कभी मधुर हम साम गान करते थे\nपत्थर को मोम बना करके धरते थे \nमन पशु और पंखी तक का हरते थे\nनिर्जीव नसों में भी लोहू भरते थे।। \nअब हमें देख कौन नहीं रोवेगा।\nऐसा नहीं कोई कहीं गिरा होवेगा।।\nजब कभी विजय के लिए हम निकलते थे\nसुन करके रण-हुंकार सब दहलते थे\nबल्लियों कलेजे वीर के उछलते थे\nधरती कंपती थी, नभ तारे टलते थे।।\nअपनी मरजादा कौन यों डुबोवेगा।\nऐसा नहीं कोई कहीं गिरा होवेगा।।\nहम भी जहाज पर दूर-दूर जाते थे \nकितने द्वीपों का पता लगा लाते थे\nजो आज पैसफिक ऊपर मंडलाते थे\nतो कल अटलांटिक में हम दिखलाते थे।।\nअब इन बातों को कहाँ कौन ढोवेगा।\nऐसा नहीं कोई कहीं गिरा होवेगा।।\nतिल-तिल धरती था हमने देखा भाला \nअम्रीका में था हमने डेरा डाला \nयोरप में भी हमने किया उजाला \nअफ्रीका को था अपने ढंग में ढाला।। \nअब कोई अपना कान भी न टोवेगा।\nऐसा नहीं कोई कहीं गिरा होवेगा।।\nसभ्यता को हमने जगत में फैलाया\nजावा में हिन्दूपन का रंग जमाया \nजापान चीन तिब्बत तातार मलाया\nसबने हमसे ही धरम का मरम पाया \nहम सा घर में काँटा न कोई बोवेगा।\nऐसा नहीं कोई कहीं गिरा होवेगा।।\nअब कलह फूट में हमे मज़ा आता है\nअपनापन हमको काट-काट खाता है\nपौरूख उद्यम उत्साह नहीं भाता है\nआलस जम्हाईयों में सब दिन जाता है।। \nरो-रो गालों को कौन यों भिंगोवेगा।\nऐसा नहीं कोई कहीं गिरा होवेगा।।\nअब बात-बात में जाति चली जाती है\nकंपकंपी समंदर लखे हमें आती है\n\"हरिऔध\" समझते हीं फटती छाती है\nअपनी उन्नति अब हमें नहीं भाती है।।\nकोई सपूत कब यह धब्बा धोवेगा।\nऐसा नहीं कोई कहीं गिरा होवेगा।।\n\n","author":"अयोध्या सिंह उपाध्याय ‘हरिऔध’","title":"हमारा पतन \/ अयोध्या सिंह उपाध्याय ‘हरिऔध’"},{"poem":"जो आँख हमारी ठीक ठीक खुल जावे।\nतो किसे ताब है आँख हमें दिखलावे।\nहै पास हमारे उन फूलों का दोना।\nहै महँक रहा जिनसे जग का हर कोना।\nहै करतब लोहे का लोहापन खोना।\nहम हैं पारस हो जिसे परसते सोना।\nजो जोत हमारी अपनी जोत जगावे।\nतो किसे ताब है आँख हमें दिखलावे।1।\n\nहम उस महान जन की संतति हैं न्यारी।\nहै बार बार जिस ने बहु जाति उबारी।\nहै लहू रगों में उन मुनिजन का जारी।\nजिनकी पग रज है राज से अधिक प्यारी।\nजो तेज हमारा अपना तेज बढ़ावे।\nतो किसे ताब है आँख हमें दिखलावे।2।\n\nथा हमें एक मुख पर दस-मुख को मारा।\nथा सहस-बाहु दो बाँहों के बल हारा।\nथा सहस-नयन दबता दो नयनों द्वारा।\nअकले रवि सम दानव समूह संहारा।\nयह जान मन उमग जो उमंग में आवे।\nतो किसे ताब है हमें आँख दिखलावे।3।\n\nहम हैं सुधोनु लौं धारा दूहनेवाले।\nहम ने समुद्र मथ चौदह रत्न निकाले।\nहम ने दृग-तारों से तारे परताले।\nहम हैं कमाल वालों के लाले पाले।\nजो दुचित हो न चित उचित पंथ को पावे।\nतो किसे ताब है आँख हमें दिखलावे।4।\n\nतो रोम रोम में राम न रहा समाया।\nजो रहे हमें छलती अछूत की छाया।\nकैसे गंगा-जल जग-पावन कहलाया।\nजो परस पान कर पतित पतित रह पाया।\nआँखों पर का परदा जो प्यार हटावे।\nतो किसे ताब है आँख हमें दिखलावे।5।\n\nतप के बल से हम नभ में रहे बिचरते।\nथे तेज पुंज बन अंधकार हम हरते।\nठोकरें मार कर चूर मेरु को करते।\nहुन वहाँ बरसता जहाँ पाँव हम धरते।\nजो समझे हैं दमदार हमारे दावे।\nतो किसे ताब है आँख हमें दिखलावे।6।\n\n","author":"अयोध्या सिंह उपाध्याय ‘हरिऔध’","title":"दमदार दावे \/ अयोध्या सिंह उपाध्याय ‘हरिऔध’"},{"poem":"खुले न खोले नयन, कमल फूले, खग बोले;\nआकुल अलि-कुल उड़े, लता-तरु-पल्लव डोले।\nरुचिर रंग में रँगी उमगती ऊषा आई;\nहँसी दिग्वधू, लसी गगन में ललित लुनाई।\nदूब लहलही हुई पहन मोती की माला;\nतिमिर तिरोहित हुआ, फैलने लगा उँजाला।\nमलिन रजनिपति हुए, कलुष रजनी के भागे;\nरंजित हो अनुराग-राग से रवि अनुरागे।\nकर सजीवता दान बही नव-जीवन-धारा;\nबना ज्योतिमय ज्योति-हीन जन-लोचन-तारा।\nदूर हुआ अवसाद गात गत जड़ता भागी;\nबहा कार्य का सोत, अवनि की जनता जागी।\nनिज मधुर उक्ति वर विभा से है उर-तिमिर भगा रही;\nजागो-जागो भारत-सुअन है, जग-जननि जगा रही।\n\n","author":"अयोध्या सिंह उपाध्याय ‘हरिऔध’","title":"विबोधन \/ अयोध्या सिंह उपाध्याय ‘हरिऔध’"},{"poem":"दिल मचलता ही रहता है ।\nसदा बेचैनी रहती है ।\nलाग में आ आकर चाहत ।\nन जाने क्या क्या कहती है ।।१।।\n\nकह सके यह कोई कैसे ।\nआग जी की बुझ जाती है ।\nकौन सा रस पाती है जो ।\nआँख आँसू बरसाती है ।।२।।\n\n","author":"अयोध्या सिंह उपाध्याय ‘हरिऔध’","title":"आँसू और आँखें \/ अयोध्या सिंह उपाध्याय ‘हरिऔध’"},{"poem":"कहें क्या बातें आँखों की ।\nचाल चलती हैं मनमानी ।\nसदा पानी में डूबी रह ।\nनहीं रख सकती हैं पानी ।।१।।\n\nलगन है रोग या जलन है ।\nकिसी को कब यह बतलाया ।\nजल भरा रहता है उनमें ।\nपर उन्हें प्यासी ही पाया ।।२।।\n\n","author":"अयोध्या सिंह उपाध्याय ‘हरिऔध’","title":"प्यासी आँखें \/ अयोध्या सिंह उपाध्याय ‘हरिऔध’"},{"poem":"रहा है दिल मला करे ।\nन होगा आँसू आए ।\nसब दिनों कौन रहा जीता ।\nसभी तो मरते दिखलाए ।।१।।\n\nहो रहेगा जो होना है\nटलेगी घड़ी न घबराए।\nछूट जाएँगे बंधन से।\nमौत आती है तो आए।।२।।\n\n","author":"अयोध्या सिंह उपाध्याय ‘हरिऔध’","title":"विवशता \/ अयोध्या सिंह उपाध्याय ‘हरिऔध’"},{"poem":"रंग कब बिगड़ सका उनका\nरंग लाते दिखलाते हैं ।\nमस्त हैं सदा बने रहते ।\nउन्हें मुसुकाते पाते हैं ।।१।।\n\nभले ही जियें एक ही दिन ।\nपर कहा वे घबराते हैं ।\nफूल हँसते ही रहते हैं ।\nखिला सब उनको पाते हैं ।।२।।\n\n","author":"अयोध्या सिंह उपाध्याय ‘हरिऔध’","title":"फूल \/ अयोध्या सिंह उपाध्याय ‘हरिऔध’"},{"poem":"मानव ममता है मतवाली ।\nअपने ही कर में रखती है सब तालों की ताली ।\nअपनी ही रंगत में रंगकर रखती है मुँह लाली ।\nऐसे ढंग कहा वह जैसे ढंगों में हैं ढाली ।\nधीरे-धीरे उसने सब लोगों पर आँखें डाली ।\nअपनी-सी सुन्दरता उसने कहीं न देखी-भाली ।\nअपनी फुलवारी की करती है वह ही रखवाली ।\nफूल बिखेरे देती है औरों पर उसकी गाली ।\nभरी व्यंजनों से होती है उसकी परसी थाली ।\nकैसी ही हो, किन्तु बहुत ही है वह भोली-भाली ।।१।।\n\n","author":"अयोध्या सिंह उपाध्याय ‘हरिऔध’","title":"मतवाली ममता \/ अयोध्या सिंह उपाध्याय ‘हरिऔध’"},{"poem":"वायु के मिस भर भरकर आह ।\nओस मिस बहा नयन जलधार ।\nइधर रोती रहती है रात ।\nछिन गये मणि मुक्ता का हार ।।१।।\n\nउधर रवि आ पसार कर कांत ।\nउषा का करता है शृंगार ।\nप्रकृति है कितनी करुणा मूर्ति ।\nदेख लो कैसा है संसार ।।२।।\n\n","author":"अयोध्या सिंह उपाध्याय ‘हरिऔध’","title":"निर्मम संसार \/ अयोध्या सिंह उपाध्याय ‘हरिऔध’"},{"poem":"उठो लाल अब आँखें खोलो,\nपानी लाई हूँ, मुँह धो लो ।\n\nबीती रात कमल-दल फूले,\nउनके ऊपर भौंरे झूले ।\n\nचिड़ियाँ चहक उठी पेड़ों पर,\nबहने लगी हवा अति सुन्दर ।\n\nनभ में न्यारी लाली छाई,\nधरती ने प्यारी छवि पाई ।\n\nभोर हुआ सूरज उग आया,\nजल में पड़ी सुनहरी छाया ।\n\nऐसा सुन्दर समय न खोओ,\nमेरे प्यारे अब मत सोओ ।\n\n","author":"अयोध्या सिंह उपाध्याय ‘हरिऔध’","title":"जागो प्यारे \/ अयोध्या सिंह उपाध्याय ‘हरिऔध’"},{"poem":"चंदा मामा दौड़े आओ,\nदूध कटोरा भर कर लाओ।\nउसे प्यार से मुझे पिलाओ,\nमुझ पर छिड़क चाँदनी जाओ।\n\nमैं तैरा मृग-छौना लूँगा,\nउसके साथ हँसूँ खेलूँगा।\nउसकी उछल-कूद देखूँगा,\nउसको चाटूँगा-चूमूँगा।\n\n","author":"अयोध्या सिंह उपाध्याय ‘हरिऔध’","title":"चंदा मामा \/ अयोध्या सिंह उपाध्याय ‘हरिऔध’"},{"poem":"खोजे खोजी को मिला क्या हिन्दू क्या जैन।\nपत्ता पत्ता क्यों हमें पता बताता है न।1।\n\nरँगे रंग में जब रहे सकें रंग क्यों भूल।\nदेख उसी की ही फबन फूल रहे हैं फूल।2।\n\nक्या उसकी है सोहती नहीं नयन में सोत।\nक्या जग में है जग रही नहीं जागती जोत।3।\n\nपूजन जोग जिसे कहें पूजित-जन बनदास।\nउसे नहीं जो पूजते तो क्यों पूजेआस।4।\n\nआव भगत उसका करें पूजें पाँव सचाव।\nसब से ऊँचा जो रहा रख कर ऊँचे भाव।5।\n\nबिना बीज क्यों बेलि हो बिना तिलों क्यों तेल।\nकिसी खिलाड़ी के बिना है न जगत का खेल।6।\n\nक्या निर्गुण है? है भला किसको निर्गुण ज्ञान।\nगुण वाले जो कर सकें करें सगुण गुण ज्ञान।7।\n\nचित भीतर ही है नहीं जो चित रहे सचेत।\nकला दिखाता क्या नहीं बाहर कलानिकेत।8।\n\nविपुल बीज अंकुरित हो अंकुर सकल समेत।\nहैं हरि पता बता रहे हरे भरे सब खेत।9।\n\nजोत नहीं तम में मिली लाखों बार टटोल।\nभेद भला कैसे खुले सके न आँखें खोल।10।\n\n","author":"अयोध्या सिंह उपाध्याय ‘हरिऔध’","title":"अभेद का भेद \/ अयोध्या सिंह उपाध्याय ‘हरिऔध’"},{"poem":"हे दीनबंधु दया-निकेतन विहग-केतन श्रीपते।\nसब शोक-शमन त्रिताप-मोचन दुख-दमन जगतीपते।\nभव-भीति-भंजन दुरित-गंजन अवनि-जन-रंजन विभो।\nबहु-बार जन-हित-अवतरित ऐ अति-उदार-चरित प्रभो।1।\n\nबहु-मूल्यता से वसन की भारत न कम आरत रहा।\nरोमांच कर लखकर समर वह था चकित शंकित महा।\nतब लौं दुरन्त अकाल का जंजाल शिर पर आ पड़ा।\nआ सामने बिकराल बदन पसार काल हुआ खड़ा।2।\n\nइस बार जन-संहार जो है प्रति-दिवस प्रभु हो रहा।\nअवलोक, उसको नयन से किसके नहीं आँसू बहा।\nबहु बंश धवंस हुए विपुल नर नगर के हैं मर रहे।\nघर घर मचा कोहराम यम हैं ग्राम सूना कर रहे।3।\n\nकुम्हला गईं कलियाँ विपुल, बहु फूल असमय झड़ पड़े।\nटूटे अनूठे-रत्न, लूटे मणि गये सुन्दर बड़े।\nसर्वस्व कितनों का छिना, बहुजन हृदय-धान हर गया।\nदीपक बुझा बहुसदन का, बहु शीश मुकुट उतर गया।4।\n\nबहु भाग्य-मन्दिर का कलश-कमनीय निपतित हो गया।\nअगणित अकिंचन जन परम आधार पारस खो गया।\nटूटी कुटिल-विधि निठुर-कर से, बहु सुजन-गौरव-तुला।\nबहु नयन के तारे-छिने, बहु माँग का सेंदुर धुला।5।\n\nतब भी द्रवित नहिं तुम हुए, हैं वैसिही भौंहें तनी।\nअवलोकिए भारत-अवनि को सदय हो त्रिभुवन धनी।\nसह भार नहिं जिसका सके बहु-बार-तनधार अवतरे।\nउसकी बड़ी दुखमय दशा क्यों देख सकते हो हरे!।6।\n\nगज पशु कहा अवलोक ग्राह-ग्रसित उसे पहुँचे वहीं।\nफिर कुरुज कवलित मनुज कुल पर किसलिए द्रवते नहीं।\nजब एक याँ के गीधा का दुख देख युग दृग भर गये।\nबहु लोग याँ के तब रहें दुख भोगते क्यों नित नये।7।\n\nजब व्याध का अपराध भी अपराध नहिं माना गया।\nतब तुच्छतर अपराधियों पर क्यों विशिख ताना गया।\nसुनकर पुकार गयंद की जब नयन से आँसू बहा।\nतब किस तरह नरपुंज हाहाकार जाता है सहा।8।\n\nबहु व्याधि घन माला घुमड़ भारत-गगन में है घिरी।\nपर प्रबल पवन-प्रवाह बन प्रभु-दृष्टि अब लौं नहिं फिरी।\nभारत विपिन जनता लता है जल रही सुधि लीजिए।\nघनतन सदयता सलिल से रुज दव शमन कर दीजिए।9।\n\nआकुल बने व्याकुल-नयन से विपुल-वारि विमोचते।\nनर नारि बालक-वृन्द हैं वदनारबिन्द विलोकते।\nवेनिशित विशिख समेटिए जिनसे विपुल मानव बिधो।\nसब त्राहि त्राहि पुकारते हैं पाहि पाहि कृपानिधो।10।\n\n","author":"अयोध्या सिंह उपाध्याय ‘हरिऔध’","title":"प्रार्थना \/ अयोध्या सिंह उपाध्याय ‘हरिऔध’"},{"poem":"वर-विवेक कर दान सकल-अविवेक निवारे।\nदूर करे अविनार सुचारु विचार प्रचारे।\nसहज-सुतति को बितर कुमति-कालिमा नसावे।\nकरे कुरुचि को विफल सुरुचि को सफल बनावे।\nभावुक-मन-सुभवन में रहे प्रतिभा-प्रभा पसारती।\nभव-अनुपम-भावों से भरित भारत-भूतल-भारती।1।\n\nप्यारी न्यारी प्रभु-पद-रता कान्त चिन्ता उपेता।\nपाई जावे परम-मधुरा मानवी-प्रीति पूता।\nसद्भावों से विलस सरसे सारभूता दिखावे।\nहोवे सारे रुचिर रस से सिक्त साहित्य सत्ता।2।\n\nकुफल 'फूल' कदापि न दे सकें।\nफल भले फल कामुक को मिलें।\nविफलता विफला बनती रहे।\nसफलता कृति को सफला करे।3।\n\nनयन हों हित अंजन से अंजे।\nविनय हो मन मधय विराजती।\nरत रहें जन-रंजन में सदा।\nरुचि रहे जगतीतल रंजिनी।4।\n\nमधुरिमा-मय हो बचनावली।\nबहु मनोहर भाव समूह हों।\nहृदय में बिलसे हितकारिता।\nभरित मानवता मन में रहे।5।\n\n","author":"अयोध्या सिंह उपाध्याय ‘हरिऔध’","title":"कमनीय कामनाएँ \/ अयोध्या सिंह उपाध्याय ‘हरिऔध’"},{"poem":"लोक को रुलाता जो था राम ने रुलाया उसे\nहम खल खलता के खले हैं कलपते।\nकाँपता भुवन का कँपाने वाला उन्हें देख\nहम हैं बिलोक बल-वाले को बिलपते।\nहरिऔधा वे थे ताप-दाता ताप-दायकों के\nहम नित नये ताप से हैं आप तपते।\nरोम रोम में जो राम-काम रमता है नहीं\nनाम के लिए तो राम नाम क्या हैं जपते।1।\n\nपाँव छू छू उनके तरे हैं छितितल पापी\nऔर हम छाँह से अछूत की हैं डरते।\nबड़े बड़े दानव दलित उनसे हैं हुए\nदब दब दानवों से हम हैं उबरते।\nहरिऔधा वे हैं अकलंक सकलंक हो के\nहम भाल-अंक को कलंक से हैं भरते।\nजो न रमे राम में हैं कहें तो न राम राम\nलीला में न लीन हैं तो लीला क्यों हैं करते।2।\n\nहो के बनबासी गिरिबासी को तिलक सारा\nसाहस से पाया कपि-सेना का सहारा है।\nबन खरदूषण तिमिर को प्रखर-रवि\nअंकले अनेक-दानवी-दल विदारा है।\nहरिऔधा राम की ललाम-लीला भूले नहीं\nसविधि उन्होंने बाँधी वारि-निधि-धारा है।\nदो ही बाहु द्वारा बीस बाहु का उतारा मद\nहोते एक आनन दशानन को मारा है।3।\n\nपातक-निकंदन के पदकंज पूज पूज\nकैसे पाँव पातक पगों के सहलावेंगे।\nदानव-दलन से जो लगन रहेगी लगी\nदानव दुरन्त कैसे दिल दहलावेंगे।\nहरिऔधा कैसे बहकावेंगे बहक बैरी\nप्रभु के प्रलंब बाहु यदि बहलावेंगे।\nएक रक्त होते हम होवेंगे विभक्त कैसे\nभूरि भक्ति से जो रामभक्त कहलावेंगे।4।\n\n","author":"अयोध्या सिंह उपाध्याय ‘हरिऔध’","title":"आदर्श \/ अयोध्या सिंह उपाध्याय ‘हरिऔध’"},{"poem":"गणपति गौरी-पति गिरा गोपति गुरु गोविन्द।\nगुण गावो वन्दन करो पावन पद अरविन्द।1।\n\nदेव भाव मन में भरे दल अदेव अहमेव।\nगिरि गुरुता से हैं अधिक गौरव में गुरुदेव।2।\n\nपाप-पुंज को पीस गुरु त्रिविध ताप कर दूर।\nहैं भरते उर-भवन में भक्ति-भाव भरपूर।3।\n\nहर सारा अज्ञान-तम बन भवसागर-पोत।\nगुरु तज उर में ज्ञान को कौन जगावे जोत।4।\n\nजनरंजन होता नहीं कर-गंजन तम-मान।\nदृग-रुज-भंजन जो न गुरु करते अंजन दान।5।\n\nकौन बिना गुरु के हरे गौरव-जनित-गरूर।\nकरे समल मानस विमल बने सूर को सूर।6।\n\nबिना खुली जन आँख को खोल न पाता आन।\nजानकार गुरु के बिना रहता जगत अजान।7।\n\nबाद क्यों न गुरु से करें चेले कलि अनुरूप।\nरीति न जानत विनय की हैं अविनय के रूप।8।\n\nगुरु-सेवा करते रहें गहें न उनकी भूल।\nजो न चढ़ावें फूल हम तो न उड़ावें धूल।9।\n\nहोता है सिर को नवा नर जग में सिरमौर।\nबनता है बन्दन किये बन्दनीय सब ठौर।10।\n\n","author":"अयोध्या सिंह उपाध्याय ‘हरिऔध’","title":"गुणगान \/ अयोध्या सिंह उपाध्याय ‘हरिऔध’"},{"poem":"उसके ऐसा है नहीं अपनापन में आन।\nपिता आपही अवनि में हैं अपना उपमान।1।\n\nमिले न खोजे भी कहीं खोजा सकल जहान।\nमाता सी ममतामयी पाता पिता समान।2।\n\nजो न पालता पिता क्यों पलना सकता पाल।\nमाता के लालन बिना लाल न बनते लाल।3।\n\nकौन बरसता खेह पर निशि दिन मेंह-सनेह।\nबिना पिता पालन किये पलती किस की देह।4।\n\nछाती से कढ़ता न क्यों तब बन पय की धार।\nजब माता उर में उमग नहीं समाता प्यार।5।\n\nसुत पाता है पूत पद पाप पुंज को भूँज।\nमाता पद-पंकज परस पिता कमल पग पूज।6।\n\nवे जन लोचन के लिए सके न बन शशि दूज।\nपूजन जोग न जो बने माता के पग पूज।7।\n\nजो होते भू में नहीं पिता प्यार के भौन।\nललक बिठाता पूत को नयन पलक पर कौन।8।\n\nजो होवे ममतामयी प्रीति पिता की मौन।\nप्यारा क्या सुत को कहे तो दृग तारा कौन।9।\n\nललक ललक होता न जो पिता लालसा लीन।\nबनता सुत बरजोर तो कोर कलेजे की न।10।\n\n","author":"अयोध्या सिंह उपाध्याय ‘हरिऔध’","title":"माता-पिता \/ अयोध्या सिंह उपाध्याय ‘हरिऔध’"},{"poem":"अभी नर जनम की बजी भी बधाई।\nरही आँख सुधा बुधा अभी खोल पाई।\nसमझ बूझ थी जिन दिनों हाथ आई।\nरही जब उपज की झलक ही दिखाई।\nकहीं की अंधेरी न थी जब कि टूटी।\nन थी ज्ञान सूरज किरण जब कि फूटी।1।\n\nतभी एक न्यारी कला रंग लाई।\nहमारे बड़ों के उरों में समाई।\nदिखा पंथ पारस बनी काम आई।\nफबी और फूली फली जगमगाई।\nउसी से हुआ सब जगत में उँजाला।\nगया मूल सारे मतों का निकाला।2।\n\nहमारे बड़े ए बड़ी सूझ वाले।\nहुए हैं सभी बात ही में निराले।\nउन्होंने सभी ढंग सुन्दर निकाले।\nजगत में बिछे ज्ञान के बीज डाले।\nउन्हीं का अछूता वचन लोक न्यारा।\nगया वेद के नाम से है पुकारा।3।\n\nविचारों भरे वेद ए हैं हमारे।\nसराहे सभी भाव के हैं सहारे।\nबड़े दिव्य हैं, हैं बड़े पूत, न्यारे।\nमनो स्वर्ग से वे गये हैं उतारे।\nउन्हीं से बही सब जगह ज्ञान-धारा।\nउन्हीं से धरा पर धरम को पसारा।4।\n\nउन्हीं ने भली नीति की नींव डाली।\nखुली राह भलमंसियों की निकाली।\nउन्हीं ने नई पौधा नर की सँभाली।\nउन्हीं ने बनाया उसे बूझ वाली।\nउन्हीं ने उसे पाठ ऐसा पढ़ाया।\nकि है आज जिससे जगत जगमगाया।5।\n\nउन्हीं ने जगत-सभ्यता-जड़ जमाई।\nउन्हीं ने भली चाल सब को सिखाई।\nउन्हीं ने जुगुत यह अछूती बनाई।\nकि आई समझ में भलाई बुराई।\nबड़े काम की औ बड़ी ही अनूठी।\nउन्हीं से मिली सिध्दियों की अंगूठी।6।\n\nकहो सच किसी को कभी मत सताओ।\nकरो लोकहित प्रीति प्रभु से लगाओ।\nभली चाल चल चित्त-ऊँचा बनाओ।\nबुरा मत करो पाप भी मत कमाओ।\nबहुत बातें हैं इस तरह की सुनाती।\nकि जो सार हैं सब मतों का कहाती।7।\n\nउन्हें वेद ही ने जनम दे जिलाया।\nउसी ने उन्हें सब मतों को चिन्हाया।\nउसी ने उन्हें नर-उरों में लसाया।\nउसी ने उन्हें प्यार-गजरा पिन्हाया।\nसमय-ओट में जब सभी मत रुके थे।\nतभी मान का पान वे पा चुके थे।8।\n\nइसी वेद से जोत वह फूट पाई।\nकि जो सब जगत के बहुत काम आई।\nउसी से गईं बत्तिायाँ वे जलाई।\nजिन्हों ने उँजेली उरों में उगाई।\nउसी से दिये सब मतों के बले हैं।\nकि जिन से अंधेरे घरों के टले हैं।9।\n\nचला कौन कब वेद से कर किनारा।\nउसी से मिला खोजियों को सहारा।\nकिसी को बनाया किसी को सुधारा।\nउसी ने किसी को दिया रंग न्यारा।\nउसी से गयी आँख में जोत आई।\nबहुत से उरों की हुई दूर काई।10।\n\nचमकती हुई धूप किरणें सुनहली।\nउगा चाँद औ चाँदनी यह रुपहली।\nहवा मंद बहती धारा ठीक सँभली।\nसभी पौधा जिन से पली और बहली।\nसकल लोक की जिस तरह हैं कहाती।\nसभी की उसी भाँति हैं वेद थाती।11।\n\nसभी देश पर औ सभी जातियों पर।\nसदा जल बहुत ही अनूठा बरस कर।\nनिराले अछूते भले भाव में भर।\nबनाते उन्हें जिस तरह मेघ हैं तर।\nउसी भाँति ए वेद प्यारों भरे हैं।\nसकल-लोकहित के लिए अवतरे हैं।12।\n\nबड़े काम की बात वे हैं बताते।\nबहुत ही भली सीख वे हैं सिखाते।\nसभी जाति से प्यार वे हैं जताते।\nसभी देश से नेह वे हैं निभाते।\nकहीं पर मचल वह कभी है न अड़ती।\nभली आँख उनकी सभी पर है पड़ती।13।\n\nसचाई फरेरा उन्हीं का उड़ाया।\nनहीं किस जगह पर फहरता दिखाया।\nबिगुल नेकियों का उन्हीं का बजाया।\nनहीं गूँजता किस दिशा में सुनाया।\nकली लोक-हित की उन्हीं की खिलाई।\nसुवासित न कर कौन सा देश आई।14।\n\nकिसी पर कभी वे नहीं टूट पड़ते।\nबखेड़ा बढ़ा कर नहीं वे झगड़ते।\nनहीं वे उलझते नहीं वे अकड़ते।\nकभी मुँह बनाकर नहीं वे बिगड़ते।\nमुँदी आँख हैं प्यार से खोल जाते।\nसदा निज सहज भाव वे हैं दिखाते।15।\n\nदहकती हुई आग सूरज चमकता।\nसुबह का अनोखा समय चाँद यकता।\nहवा सनसनाती व बादल दलकता।\nअनूठे सितारों भरा नभ दमकता।\nउमड़ती सलिल धार औ धूप उजली।\nखिली चाँदनी का समा कौंधा बिजली।16।\n\nसभी को सदा ही चकित हैं बनाती।\nसहज ज्ञान की जोतियाँ हैं जगाती।\nइन्हीं में बड़े ढंग से रंग लाती।\nबड़ी ही अछूती कला है दिखाती।\nइन्हीं के निराले विभव के सहारे।\nकिसी एक विभु के खुले रंग न्यारे।17।\n\nइसी से इन्हीं के सुयश को सुनाते।\nइन्हीं के बड़ाई-भरे-गीत गाते।\nइन्हीं के सराहे गुणों को गिनाते।\nहमें वेद हैं भेद उसका बताते।\nसभी में बसे औ लसे जो कि ऐसे।\nदिये में दमक फूल में बास जैसे।18।\n\nअगर आँख खुल जाय उर की किसी के।\nअगर हों लगे भाल पर भक्ति टीके।\nभरम सब अगर दूर हो जायँ जीके।\nजिसे भाव मिल जायँ योगी-यती के।\nभले ही उसे सब जगह प्रभु दिखावे।\nमगर दूसरा किस तरह सिध्दि पावे।19।\n\nउसे खोजना ही पड़ेगा सहारा।\nकि जिस से खुले नाथ का रंग न्यारा।\nकिया इसलिए ही न उनसे किनारा।\nजिन्हें वेद ने ज्ञान-साधन विचारा।\nउन्होंने बहुत आँख ऊँची उठाई।\nमगर सब कड़ी भी समझ के मिलाई।20।\n\nधरम के जथे जो धरम के जथों पर।\nकरें वार निज करनियों को बिसरकर।\nकसर से भरे हों रखें हित न जौ भर।\nकलह आग में डालते ही रहें खर।\nजगत के हितों का लहू यों बहावें।\nबिगड़ धूल में सब भलाई मिलावें।21।\n\nउन्हें फिर धरम के जथे कह जताना।\nउमड़ते धुएँ को घटा है बनाना।\nयही सोच है वेद ने यह बखाना।\nबुरा सोचना है धरम का न बाना।\nधरम पर धरम हैं न चोटें चलाते।\nमिले, कींच में भी कमल हैं खिलाते।22।\n\nबने पंथ मत जो धरम के सहारे।\nकहीं हों कभी हो सकेंगे न न्यारे।\nचमकते मिले जो कि गंगा किनारे।\nखिले नील पर भी वही ज्ञान तारे।\nदमकते वही टाइवर पर दिखाये।\nमिसिसिपी किनारे वही जगमगाये।23।\n\nसदा इसलिए वेद हैं यह बताते।\nधरम हैं धरम को न धक्के लगाते।\nकभी वे नहीं टूटते हैं दिखाते।\nजिन्हें हैं सहज नेह-नाते मिलाते।\nनये ढोंग रचकर जगत-जाल में पड़।\nधरम वे न हैं जो धरम की खभें जड़।24।\n\nसभी एक ही ढंग के हैं न होते।\nसिरों में न हैं एक से ज्ञान-सोते।\nउरों में सभी हैं न बर बीज बोते।\nबहुत से मिले बैठ पानी बिलोते।\nअगर एक थिर तो अथिर दूसरा है।\nजगत भिन्न रुचि के नरों से भरा है।25।\n\nइसी से बहुत पंथ मत हैं दिखाते।\nविचारादि भी अनगिनत हैं दिखाते।\nविविध रीति में लोग रत हैं दिखाते।\nबहुत भाँति के नेम व्रत हैं दिखाते।\nमगर छाप सब पर धरम की लगी है।\nकिसी एक प्रभु-जोत सब में जगी है।26।\n\nनदी सब भले ही रखें ढंग न्यारा।\nमगर है सबों में रमी नीर-धारा।\nजगत के सकल पंथ मत का सितारा।\nचमक है रहा पा धारम का सहारा।\nइसे पेड़ उनको बताएँगे थाले।\nधरम दूध है पंथ मत हैं पियाले।27।\n\nसचाई भरी बात यह बूझ वाली।\nढली प्रेम में रंगतों में निराली।\nगयी वेद की गोद में है सँभाली।\nउसी ने उसे दी भली नीति ताली।\nबहुत देश जिससे कि फल फूल पाया।\nधरम मर्म वह वेद ही ने बताया।28।\n\n","author":"अयोध्या सिंह उपाध्याय ‘हरिऔध’","title":"हमारे वेद \/ अयोध्या सिंह उपाध्याय ‘हरिऔध’"},{"poem":"राम चरित सरसिज मधुप पावन चरित नितान्त।\nजय तुलसी कवि कुल तिलक कविता कामिनि कान्त।1।\n\nसुरसरि धारा सी सरस पूत परम रमणीय।\nहै तुलसी की कल्पना कल्पलता कमनीय।2।\n\nअमित मनोहरता मथी अनुपमता आवास।\nहै तुलसी रचना रुचिर बहु शुचि सुरुचि बिकास।3।\n\nसकल अलौकिकता सदन सुन्दर भाव उपेत।\nहै तुलसी की कान्त कृति निरुपम कला निकेत।4।\n\nजबलौं कवि कुल कल्पना करे कलित आलाप।\nअवनि लसित तब लौं रहे तुलसी कीर्ति कलाप।5।\n\n","author":"अयोध्या सिंह उपाध्याय ‘हरिऔध’","title":"पुष्पांजलि \/ अयोध्या सिंह उपाध्याय ‘हरिऔध’"},{"poem":"वेदों की है न वह महिमा धर्म ध्वंस होता।\nआचारों का निपतन हुआ लुप्त जातीयता है।\nविप्रो खोलो नयन अब है आर्यता भी विपन्ना।\nशीलों की है मलिन प्रभुता सभ्यता वंचिता है।1।\n\nसच्चे भावों सहित जिन के राम ने पाँव पूजे।\nपाई धोके चरण जिन के कृष्ण ने अग्र पूजा।\nहोते वांछा विवश इतने आज वे विप्र क्यों हैं।\nजिज्ञासू हो निकट जिन के बुध्द ने सिध्दि पाई।2।\n\nजो धाता है निगम पथ का देवता है धारा का।\nहै विज्ञाता अमर पद का दिव्यता का विधाता।\nक्यों तेजस्वी द्विज कुल वही धवान्त में मग्न सा है।\nसारी भू है सप्रभ जिस के ज्ञान आलोक द्वारा।3।\n\nसेना से है सबल जिस की सत्य से पूत बाणी।\nहै अस्त्रों से अधिक जिस की मंत्रिता बारि धारा।\nक्यों भीता औ विचलित वही विप्र की मण्डली है।\nतेज: शाली परम जिस का दण्ड ही बज्र से है।4।\n\nहो जाते थे विनत जिन के सामने चक्रवर्ती।\nसम्राटों का हृदय जिन के तेज से काँप जाता।\nकैसे वे ही द्विज कुजन की देखते बंक भू्र हैं।\nभूपालों का मुकुट जिन का पाँव छू पूत होता।5।\n\n","author":"अयोध्या सिंह उपाध्याय ‘हरिऔध’","title":"उद्बोधन \/ अयोध्या सिंह उपाध्याय ‘हरिऔध’"},{"poem":"है विद्यालय वही जो परम मंगलमय हो।\nबरविचार आकलित अलौकिक कीर्ति निलय हो।\nभावुकता बर वदन सुविकसित जिससे होवे।\nजिसकी शुचिता प्रीति वेलि प्रति उर में बोवे।\nपर अतुलित बल जिससे बने जाति बुध्दि अति बलवती।\nबहु लोकोत्तर फल लाभ कर हो भारत भुवि फलवती।1।\n\nहोगा भवहित मूल भूत उस विद्यालय का।\nगिरा देवि के बन्दनीयतम देवालय का।\nउसमें होगी जाति संगठन की शुभ पूजा।\nहोवेगा सहयोग मंत्र स्वर उस में गूँजा।\nकटुता विरोध संकीर्णता कलह कुटिलता कुरुचि मल।\nकर दूरित उस में बहेगी पूत नीति धारा प्रबल।2।\n\nशुभ आशाएँ वहाँ समर्थित रंजित होंगी।\nकलित कामनाएँ अनुमोदित व्यंजित होंगी।\nवहाँ सरस जातीय तान रस बरसावेगी।\nदेश प्रीति की उमग राग रुचिकर गावेगी।\nपूरित होगा गरिमा सहित वर व्यवहार सुवाद्य स्वर।\nउसमें वीणा सहकारिता बजकर देगी मुग्धा कर।3।\n\nजिसमें कलह विवाद वाद आमंत्रित होवे।\nद्वेष जहाँ पर बीज भिन्नताओं का बोवे।\nजहाँ सकल संकीर्ण भाव की होवे पूजा।\nआकुल रहे विवेक जहाँ बन करके लूँजा।\nउस विद्यालय के मधय है कहाँ प्रथित महनीयता।\nहोती विलोप जिसमें रहे रही सही जातीयता।4।\n\nप्राय: है यह बात आज श्रुति गोचर होती।\nनाश बीज जातीय सभाएँ हैं अब बोती।\nप्रतिदिन उनसे संघ शक्ति है कुचली जाती।\nउनसे प्रश्रय है बिभिन्नता ही नित पाती।\nअब अध:पात है हो रहा उनके द्वारा जाति का।\nवे चाह रही हैं शान्ति फल पादप रोप अशान्ति का।5।\n\nअपना अपना राग व अपनी अपनी डफली।\nबहुत गा बजा चुके पर न अब भी सुधि सँभली।\nढाई चावल की खिचड़ी हम अलग पकाकर।\nदिन दिन हैं मिट रहे समय की ठोकर खाकर।\nएकता और निजता बिना काम चला है कब कहीं।\nवह जाति न जीती रह सकी जिस में जीवन ही नहीं।6।\n\nजाति जाति की सभा जातियों के विद्यालय।\nअति निन्दित हैं संघ शक्ति जो करें न संचय।\nउन विद्यालय और सभाओं से क्या होगा।\nडूब जाय जिससे हिन्दू गौरव का डोंगा।\nजो काम न आई जाति के वह कैसी हितकारिता।\nवह संस्था संस्था ही नहीं जहाँ न हो सहकारिता।7।\n\nजिसमें केन्द्रीकरण नहीं वह सभा नहीं है।\nजो न तिमिर हर सके प्रभा वह प्रभा नहीं है।\nउस विद्यालय को विद्यालय कैसे मानें।\nजहाँ फूट औ कलह सुनावें अपनी तानें।\nमिल जाय धूल में वह सकल स्वार्थनिकेतन स्वकीयता।\nजिससे वंचित विचलित दलित हो हिन्दू जातीयता।8।\n\nयह विचार औ समय-दशा पर डाल निगाहें।\nउन उदार सुजनों को कैसे नहीं सराहें।\nजिन लोगों ने सकल जाति को गले लगाया।\nविद्यालय को सदा अवरित द्वार बनाया।\nसब काल भाव ऐसे कलित ललित उदय होते रहे।\nसब लोग मलिनता उरों की अमलिन बन धोते रहें।9।\n\nप्रभो देश में जितने हिन्दू विद्यालय हों।\nएक सूत्र में बँधो एकता-निजता मय हों।\nछात्र-वृन्द जातीय भाव से पूरित होवें।\nआत्म त्यागरत रहे जाति हित सरबस खोवें।\nब्राह्मण छत्रिय वैश्य औ शुद्र भिन्नता तज मिलें।\nबढ़े परस्पर प्यार औ कुम्हलाये मानस खिलें।10।\n\n","author":"अयोध्या सिंह उपाध्याय ‘हरिऔध’","title":"विद्यालय \/ अयोध्या सिंह उपाध्याय ‘हरिऔध’"},{"poem":"पोर पोर में है भरी तोर मोर की ही बान\nमुँह चोर बने आन बान छोड़ बैठी है।\nकैसे भला बार बार मुँह की न खाते रहें\nसारी मरदानगी ही मुँह मोड़ बैठी है।\nहरिऔधा कोई कस कमर सताता क्यों न\nकायरता होड़ कर नाता जोड़ बैठी है।\nछूट चलती है आँख दोनों ही गयी है फूट\nहिन्दुओं में फूट आज पाँव तोड़ बैठी है।1।\n\nबीती बीरताएँ, बात उनकी बनातीं कैसे\nधूल से औ तृण-तूल से जो गये बीते हैं।\nउनकी रगों में भला बिजली भरेगा कौन\nबात के कढ़े जो बार बार मुख सीते हैं।\nहरिऔधा हिन्दू कैसे हिन्दू का करेंगे हित\nवे मुख अहिन्दुओं का देख देख जीते हैं।\nलोहा कैसे लेते हाथ काँपता है लोहा छुए\nआँखें कैसे लहू होतीं लहू घूँट पीते हैं।2।\n\nधूल आँख में जो झोंकते हैं उन्हें बंधु मान\nबँधो धाक-बंधानों को धूल में मिलाते हैं।\nसच्चा मेल जोल मेल जोल चोचलों को मान\nबिना माल मिले मोल अपना गँवाते हैं।\nहरिऔधा कैसे भला भूल हिन्दुओं की कहें\nबन बन भोले भलीभाँति छले जाते हैं।\nबात खुलती है खोलने को खोखलापन ही\nआँख कैसे खुले आँख खोल ही न पाते हैं।3।\n\nकाठ हो गये हैं काठ होने के कुपाठ पढ़\nदिल वाले होते कढ़ा दिल का दिवाला है।\nबस होते रहे बेबिसात बेबसी से बुने\nकस होते अकसों का बढ़ता कसाला है।\nहरिऔधा बल होते अबल बने ही रहें\nबार बार बैरियों का होता बोलाबाला है।\nपाला कैसे मारे पाले पड़े हैं कचाइयों के\nहिन्दुओं के लोहू पर पड़ गया पाला है।4।\n\nमन मरा तन में तनिक भी न ताब रही\nधान का न धयान बाहु का बल न प्यारा है।\nहँसी की न हया परवाह बेबसी की नहीं\nअरमान हित का न मान का सहारा है।\nहरिऔधा ऐसी ही प्रतीति हो रही है आज\nसुत रहा सुत औ न दारा रही दारा है।\nवीरता रही न गयी धीरता धारा में धाँस\nहिन्दुओं की रग में रही न रक्त धारा है।5।\n\n'दाब मानते हैं' यह भाव बार बार दब\nदाँत तले दूब दाव दाब के दिखावेंगे।\nआँख देखने की है न उनमें तनिक ताब\nबात यह आँख मूँद मूँद के बतावेंगे।\nहरिऔधा हिन्दुओं में हिम्मत रही ही नहीं\nहार को सदा ही हार गले को बनावेंगे।\nचोटी काट काट वे सचाई का सबूत देंगे\nयूनिटी को पाँव चाट चाट के बचावेंगे।6।\n\nनवा नवा सिर को सहेंगे सिर पड़ी सारी\nदाँत काढ़ काढ़ दाँत अथवा तुड़ावेंगे।\nरगड़ रगड़ नाक नाक कटवा हैं रहे\nपकड़ पकड़ कान कान पकड़ावेंगे।\nहरिऔधा और कौन काम हिन्दुओं से होगा\nमिल मिल गले गला अपना दबावेंगे।\nपाँव पड़ पड़ मार पाँव में कुल्हाड़ा लेंगे\nजोड़ जोड़ हाथ हाथ अपना कटावेंगे।7।\n\nकागज के फूल है गलेंगे बारि बूँद पड़े\nपत्ते हैं पवन लगे काँपते दिखावेंगे।\nवे तो हैं बलूले बात कहते बिलोप होंगे\nओले हैं अवनि तल परसे बिलावेंगे।\nओस की हैं बूँदें लोप होवेंगे किरण छूते\nकुसुम हैं धूप देखते ही कुम्हलावेंगे।\nकैसे भला हिन्दू फूँक फूँक के न पाँव रखें\nभूआ हैं बिचारे फूँक से ही उड़ जावेंगे।8।\n\nकान होते बहरे बने हैं अंधे आँख होते\nबाचा चारु होते मूक रहना बिचारा है।\nकर होते लुंज हैं औ पंगु सुपग होते\nबलवान होते कहाँ बल का सहारा है।\nहरिऔधा दुखित महा है देख देख दशा\nतेज होते परम तरणि बना तारा है।\nतन होते तन बिन गये हैं ए अतन बन\nहिन्दुओं के तन की निराली रक्त धारा है।9।\n\nचूक जो हुई सो हुई चूकते सदा क्यों रहें\nचतुर हितू के मिले चौंक अब चेते हैं।\nभ्रम की भयानक भँवर में पड़ी क्यों रहे\nसँभल सँभल जाति हित नाव खेते हैं।\nहरिऔधा कैसे भला भूल हिन्दुओं से होगी\nसाथ साथ वाले का वे साथ रह देते हैं।\nगाली खा खा मंजु मुख लाली है ललाम होती\nलात खा खा लात को ललक चूम लेते हैं।10।\n\nकाँटे जैसे लघु चुभते हैं पड़े पाँव तले\nपेटे धूल पड़ पड़ दृगों में दुख देती है।\nकीड़ी की सी बड़ी तुच्छी टीड़ी दल बाँधा बाँधा\nदल देती बड़े बड़े दलपति की खेती है।\nहरिऔधा हिन्दू जाति में अब कहाँ है जान\nचोट पर चोट खा खा कर भी न चेती है।\nछेड़े दबे छोटे छोटे कीट भी न छोड़ते हैं\nचोट करते हैं चींटे चींटी काट लेती है।11।\n\nलट लट बार बार लोट लोट जाते जो न\nकैसे तो हमारी ललनाएँ कोई लूटता।\nफटे जो न होते दिल फूटा जो न भाग होता\nकैसे लगातार तो हमारा सिर फूटता।\nहरिऔधा कटुता न जाति में जो फैली होती\nकैसे कूटनीतिवाला कूद कूद कूटता।\nटूट हो रही है टूट मन्दिर अनेकों गये\nमूर्ति टूटती है, है कलेजा कहाँ टूटता।12।\n\nआन बान वाले बात अपनी बना हैं रहे\nआज भी हमारी आन लम्बी तान सोती है।\nकान पर जूँ भी नहीं रेंगती किसी के कभी\nबद कर बदों की बदी विष बीज बोती है।\nहरिऔधा हाथ मलते भी बनता है नहीं\nबार बार चूर चूर होता मान-मोती है।\nललनाएँ छिनीं किन्तु खौलता कहाँ है लहू\nलाल लुटते हैं आँख लाल भी न होती है।13।\n\nरोते रोते रातें हैं बिताते बहुतेरे लोग\nरेते जा रहे हैं गले घर होते रीते हैं।\nआग हैं लगाते, हैं जलाते बार बार जल,\nचैन लेने देत नहीं पातकी पलीते हैं।\nहरिऔधा हिन्दू मेमने हैं बने चेते नहीं\nचोट पहुँचाते लहू चाटे वाले चीते हैं।\nपटु हो रहे हैं पीटने में पीट पीट पापी\nएक कीट से भी बीस कोटि गये बीते हैं।14।\n\nमाल पर हाथ मार मार मालामाल बनें\nकर के कपाल क्रिया भरें किलकारियाँ।\n'खल कर लहू' हाथ अपना लहू से भरें\nतन के छतों से छूटें लहू पिचकारियाँ।\nधज्जियाँ उड़ाई जाँय भोलेभाले बालकों की\nधूल में मिलाई जाँय फूल जैसी नारियाँ।\nआग तो कलेजे में लगी ही नहीं हिन्दुओं के\nकैसे भला आँख से कढ़ेंगी चिनगारियाँ।15।\n\nझोंपड़ी किसी की फुँकती है तो भले ही फुँके\nउसे क्या जो फूँक फूँक देता पर टट्टी है।\nकैसे भला लोक-लाभ-लालसा लुभाये उसे\nजिसने कि लूटपाट ही की पढ़ी पट्टी है।\nहरिऔधा मानवता ममता न होगी उसे\nपामरता प्रीति घटे होती जिसे घट्टी है।\nपड़ के खटाई में न खट्टी मीठी जान सके\nआज भी हमारी आँख की न खुली पट्टी है।16।\n\nनानी मर जाती है कहानी वीरता की सुने\nकाँप उठते हैं नेक नाम सुने नेजे का।\nबुरी बुरी भावना है पुजती भवानी बनी\nभय से भरा ही रहता है भाग भेजे का।\nहरिऔधा हिन्दुओं का ह्रास होगा कैसे नहीं\nफल मिलता है उन्हें हीनता अंगेजे का।\nजान होते बिना जान वाला कौन दूसरा है\nकौन है कलेजा होते बना बेकलेजे का।17।\n\nकीट कहते हैं बनेंगे कीट पावस के\nलत्तो कहते हैं लत्तो इनके उड़ावेंगे।\nदूब कहती है दूब दाबेंगे ए दाँतों तले\nतृण कहते हैं इन्हें तृण सा बनावेंगे।\nहरिऔधा क्या सुन रहे हैं? ए हैं कैसी बातें?\nकान खोल हिन्दू क्या इन्हें न सुन पावेंगे।\nतूल कहती है ए उड़ेंगे तूल-पुंज सम\nधूल कहती है धूल में ए मिल जावेंगे।18।\n\nकैसे खान पान के बखेड़े खड़े होंगे नहीं\nकैसे छूत छात के अछूते बन खोवेंगे।\nकैसे पंथ मत के प्रपंच में पड़ेंगे नहीं\nकैसे भेदभाव काँटे पंथ में न बोवेंगे।\nहरिऔधा कैसे पेचपाच न भरेंगे ऐच\nकैसे जाति पाँति के कलंक-पंक धोवेंगे।\nधार के अनेक रूप रोकती अनेकता है\nएका कैसे होगा कैसे हिन्दू एक होवेंगे।19।\n\nदुख हुए दूने हुए सुन्दर सदन सूने\nध्वंस के नमूने बने मन्दिर दिखाते हैं।\nदिल में पड़े हैं छाले जीवन के लाले पड़े\nपामर के पाले पड़े सुख को ललाते हैं।\nहरिऔधा हिन्दुओं की बुरी लतें छूटी नहीं\nमाल खो खो लोने लाल ललना गँवाते हैं।\nतलवे सहलाते पिटते हैं बच पाते नहीं\nसह सह लातें रसातल चले जाते हैं।20।\n\nकटेंगे पिटेंगे नोचते हैं जो नुचेंगे आप\nकब तक हिन्दुओं को नोच नोच खावेंगे।\nपच न सकेगा पेट मार के मरेंगे क्यों न\nपामर परम कैसे पाहन पचावेंगे।\nहरिऔधा धर्म-बीर धर्म की रखेंगे धाक\nऊधमी अधम कैसे ऊधाम मचावेंगे।\nपोटी दूह लेवेंगे चपेटेंगे लँगोटी बाँधा\nबोटी बोटी कटे लाज चोटी की बचावेंगे।21।\n\nपातकी जो पातक पयोनिधि समान होंगे\nकौतुक तो कुंभ-योनि कासा दिखलावेंगे।\nएक मुख से ही पंच मुख का करेंगे काम\nदोही बाहु मेरे चार बाहु कहलावेंगे।\nअधम अधमता चलेगी हरिऔधा कैसे\nदो ही दृग सहस-नयन पद पावेंगे।\nलोभ लोभ लोमश लौं अजर अमर होंगे\nसारे रक्त-बिन्दु रक्त-बीज बन जावेंगे।22।\n\nबदरंग उनको अनेकता करेगी कैसे\nएकता की रंगतों में यदि सन जावेंगे।\nहाथ लेंगे आयुध विरोध प्रतिकारक तो\nबैरी-बैर-वीरुधा के मूल खन जावेंगे।\nहरिऔधा हिन्दू बातें अपनी बनायेंगे तो\nउन्नति विधान के वितान तन जावेंगे।\nचार चाँद जाति हित चाव में लगा देंगे तो\nचन्द जयचन्द भोरचन्द बन जावेंगे।23।\n\nजगेंगे उठेंगे औ गिरावेंगे गरूरियों को\nगिरि को करेंगे चूर बज्र बन जावेंगे।\nपरम प्रपंचियों का कदन प्रपंच कर\nभर भर पेंच बाई पूच की पचावेंगे।\nहरिऔधा हिन्दू धार धीर धावमान होंगे\nअंधाधुंधा बंधुओं को धारा में धाँसावेंगे।\nधूम से दलेंगे धामाचौकड़ी मचेगी कैसे\nबड़े बड़े ऊधमी को धूल में मिलावेंगे।24।\n\nप्रेम के निकेतनों के प्रेमिक परम होंगे\nप्यार भरा प्याला प्यार वाले को पिलावेंगे।\nहिंसों की हिंसा को कहेंगे कभी हिंसा नहीं\nमान वे अहिंसकों को दिल से दिलावेंगे।\nहरिऔधा मानवता मोल को अमोल मान\nअमिल मनों को मेल-जोल से मिलावेंगे।\nजीवित रहेंगे मर जाति के हितों के लिए\nजीवन दे जीवन-विहीन को जिलावेंगे।25।\n\n","author":"अयोध्या सिंह उपाध्याय ‘हरिऔध’","title":"जीवन-मरण \/ अयोध्या सिंह उपाध्याय ‘हरिऔध’"},{"poem":"तिमिर तिरोहित हुए तिमिर-हर है दिखलाता।\nगत विभावरी हुए विभा बासर है पाता।\nटले मलिनता सकल दिशा है अमलिन होती।\nभगे तमीचर, नीरवता तमचुर-धवनि खोती।\nहै वहाँ रुचिरता थीं जहाँ धाराएँ अरुचिर बहीं।\nकब परिवर्तन-मय जगत में परिवर्तन होता नहीं।1।\n\nपरिवर्तन है प्रकृति नियम का नियमन कारक।\nप्रवहमान जीवन प्रवाह का पथ बिस्तारक।\nपरिवर्तन के समय जो न परिवर्तित होगा।\nसाथ रहेगा अहित, हित न उसका हित होगा।\nयदि शिशिर काल में तरु दुसह दल निपात सहते नहीं।\nतो पा नव पल्लव फूल फल समुत्फुल्ल रहते नहीं।2।\n\nकिन्तु समय अनुकूल नहिं हुए परिवर्तित हम।\nभूल रहे हैं अधमाधम को समझ समुत्ताम।\nअति असरल है सरल से सरल गति कहलाती।\nसुधा गरल को परम तरल मति है बतलाती।\nहैं बिकच कुसुम जो काम के अब न काम के वे रहे।\nहैं झोंके तपऋतु पवन के मलय मरुत जाते कहे।3।\n\nजो कुचाल हैं हमें चाव की बात बतातीं।\nजो रस्में हैं हमें रसातल को ले जातीं।\nजो कुरीति है प्रीति प्रतीति सुनीति निपाती।\nजो पध्दति है विपद बीज बो बिपद बुलाती।\nछटपटा छटपटा आज भी हम उस से छूटे नहीं।\nहैं जिन कुबंधनों में बँधो वे बंधन टूटे नहीं।4।\n\nजीवन के सर्वस्व जाति नयनों के तारे।\nभोले भाले भले बहुत से बंधु हमारे।\nतज निज पावन अंक अंक में पर के बैठे।\nनिज दल का कर दलन और के दल में पैठे।\nपर खुल खुलकर भी अधखुले लोचन खुल पाये नहीं।\nधुल धुलकर भी धब्बे बुरे अब तक धुल पाये नहीं।5।\n\nकहीं लाल हैं ललक ललक कर लूटे जाते।\nललनाओं पर कहीं लोग हैं दाँत लगाते।\nकहीं आँख की पुतली पर लगते हैं फेरे।\nकहीं कलेजे काढ़ लिये जाते हैं मेरे।\nगिरते गिरते इतना गिरे गुरुताएँ सारी गिरीं।\nपर फिर फिर के आज भी आँखें हैं न इधर फिरीं।6।\n\nजिस अछूत को छूतछात में पड़ नहिं छूते।\nउसके छय हो गये रहेंगे हम न अछूते।\nछिति तल से जो छूत हमारा नाम मिटावे।\nचाहिए उसकी छाँह भी न हम से छू जावे।\nपर छुटकारा अब भी नहीं छूतछात से मिल सका।\nछल का प्याला है छलकता छिल न हमारा दिल सका।7।\n\nकेवल व्यय से धान कुबेर निर्धन होवेगा।\nकेवल बरसे बारि-राशि बारिद खोवेगा।\nबिना जलागम जल सूखे सूखेगा सागर।\nवंशवृध्दि के बिना अवनि होगी बिरहित नर।\nवह जाति ध्वंस हो जायगी जो दिन है छीजती।\nहोगा न जाति का हित बिना बने जाति हित ब्रत ब्रती।8।\n\nहम में परिवर्तन पर हैं परिवर्तन होते।\nपर वे हैं जातीय भाव गौरव को खोते।\nवह परिवर्तन जो कि जाति का पतनरे।\nहुआ नयन गोचर न नयन बहुबार पसारे।\nमिल सकी न वह जीवन जड़ी जो सजीव हम को करे।\nवह ज्योति नहीं अब तक जगी जो जग मानस तम हरे।9।\n\nमुनिजन वचन महान कल्पतरु से हैं कामद।\nउनके विविध विधान हैं फलद मानद ज्ञानद।\nवसुधा ममतामयी सुधासी जीवन-दाता।\nउनकी परम उदार उक्ति भव शान्ति विधाता।\nबहु अशुचि रीति से अरुचि से अरुचिर रुचि से है दलित।\n\nमंदार मंजुमाला नहीं मानी जाती परिमलित।10।\nविविध वेदविधि क्या न बहु अविधि के हैं बाधक।\nसकल सिध्दि की क्या न साधनाएँ हैं साधक।\nक्या जन जन में रमा नहीं है राम हमारा।\nक्या विवेक बलबुध्दि का न है हमें सहारा।\nक्या पावन मंत्रों में नहीं बहु पावनता है भरी।\nक्या भारत में बिलसित नहीं पतितपावनी सुरसरी।11।\n\nयदि है जी में चाह जगत में जीयें जागें।\nतो हो जावें सजग शिथिलता जड़ता त्यागें।\nमनोमलिनता आतुरता कातरता छोड़ें।\nमुँह न एकता समता जन-ममता से मोड़ें।\nबहुविघ्न-मेरु-कुल को करें चूर चूर बर-बज्र बन।\nहो त्रि-नयन नयन दहन करें सकल अमंगल अतनतन।12।\n\nप्रभो जगत जीवन विधायिनी जाति-हमारी।\nहो मर्यादित बचा बचा मर्यादा सारी।\nसकल सफलता लहे विफलता मुख न बिलोके।\nदिन दिन सब अवलोकनीय सुख को अवलोके।\nजब लौं नभतल के अंक में यह भारत भूतल पले।\nतब लौं कर कीर्ति कुसुम चयन फबे फैल फूले फले।13।\n\n","author":"अयोध्या सिंह उपाध्याय ‘हरिऔध’","title":"परिवर्तन \/ अयोध्या सिंह उपाध्याय ‘हरिऔध’"},{"poem":"कपड़े रँग कर जो न कपट का जाल बिछावे।\nतन पर जो न विभूति पेट के लिए लगावे।\nहमें चाहिए सच्चे जी वाला वह साधू।\nजाति देश जगहित कर जो निज जन्म बनाये।1।\n\nदेशकाल को देख चले निजता नहिं खोवे।\nसार वस्तु को कभी पखंडों में न डुबोवे।\nहमें चाहिए समझ बूझ वाला वह पंडित।\nआँखें ऊँची रखे कूपमंडूक न होवे।2।\n\nआँखों को दे खोल, भरम का परदा टाले।\nजाँ का सारा मैल कान को फूँक निकाले।\nगुरु चाहिए हमें ठीक पारस के ऐसा।\nजो लोहे को कसर मिटा सोना कर डाले।3।\n\nटके के लिए धूल में न निज मान मिलावे।\nलोभ लहर में भूल न सुरुचि सुरीति बहावे।\nहमें चाहिए सरल सुबोध पुरोहित ऐसा।\nजो घर घर में सकल सुखों की सोत लसावे।4।\n\nकरे आप भी वही और को जो सिखलावे।\nसधो सराहे सार वचन निज मुख पर लावे।\nहमें चाहिए ज्ञानमान उपदेशक ऐसा।\nजो तमपूरित उरों बीच वर जोत जगावे।5।\n\nजो हो राजा और प्रजा दोनों का प्यारा।\nजिसका बीते देश-प्रेम में जीवन सारा।\nदेश-हितैषी हमें चाहिए अनुपम ऐसा।\nबहे देशहित की जिसकी नस नस में धारा।6।\n\nजिसे पराई रहन-सहन की लौ न लगी हो।\nजिसकी मति सब दिन निजता की रही सगी हो।\nहमें चाहिए परम सुजान सुधारक ऐसा।\nजिसकी रुचि जातीय रंग ही बीच रँगी हो।7।\n\nजिसके हों ऊँचे विचार पक्के मनसूबे।\nजी होवे गंभीर भीड़ के पड़े न ऊबे।\nहमें चाहिए आत्म-त्याग-रत ऐसा नेता।\nरहें जाति-हित में जिसके रोयें तक डूबे।8।\n\nबोल बोलकर बचन अमोल उमंग बढ़ावे।\nजन-समूह को उन्नति-पथ पर सँभल चलावे।\nइस प्रकार का हमें चाहिए चतुर प्रचारक।\nजो अचेत हो गयी जाति को सजग बनावे।9।\n\nदेख सभा का रंग, ढंग से काम चलावे।\nपचड़ों में पड़ धूल में न सिद्धन्त मिलावे।\nहमें चाहिए नीति-निधान सभापति ऐसा।\nजो सब उलझी हुई गुत्थियों को सुलझावे।10।\n\nएँच पेच में कभी सचाई को न फँसावे।\nलम्बी चौड़ी बात बनाना जिसे न आवे।\nहमें बात का धानी चाहिए कोई ऐसा।\nजो कुछ मुँह से कहे वही करके दिखलावे।11।\n\nकिसे असंभव कहते हैं यह समझ न पावे।\nदेख उलझनों को चितवन पर मैल न लावे।\nहमें चाहिए धुन का पक्का ऐसा प्राणी।\nजो कर डाले उसे कि जिसमें हाथ लगावे।12।\n\nकोई जिसे टटोल न ले आँखों के सेवे।\nजिसके मन का भाव न मुखड़ा बतला देवे।\nहमें चाहिए मनुज पेट का गहरा ऐसा।\nजिसके जी की बात जान तन-लोम न लेवे।13।\n\nजिसके धन से खुलें समुन्नति की सब राहें।\nहो जावें वे काम विबुध जन जिन्हें सराहें।\nहमें चाहिए सुजन गाँठ का पूरा ऐसा।\nजो पूरी कर सके जाति की समुचित चाहें।14।\n\nऊँच नीच का भेद त्याग सबको हित माने।\nचींटी पर भी कभी न अपनी भौंहें ताने।\nहमें चाहिए मानव ऊँचे जी का ऐसा।\nअपने जी सा सभी जीव का जी जो जाने।15।\n\n","author":"अयोध्या सिंह उपाध्याय ‘हरिऔध’","title":"हमें चाहिए \/ अयोध्या सिंह उपाध्याय ‘हरिऔध’"},{"poem":"आप रहे कोरा शरीर के बसन रँगावे।\nघर तज कर के घरबारी से भी बढ़ जावे।\nइस प्रकार का नहीं चाहिए हम को साधू।\nमन तो मूँड़ न सके मूँड़ को दौड़ मुड़ावे।1।\n\nमन का मोह न हरे, राल धान पर टपकावे।\nमुक्ति बहाने भूल भूलैयाँ बीच फँसावे।\nहमें चाहिए गुरू नहीं ऐसा अविवेकी।\nजो न लोक का रखे न तो परलोक बनावे।2।\n\nबूझ न पावे धर्म-मर्म बकवाद मचावे।\nसार वस्तु को बचन चातुरी में उलझावे।\nइस प्रकार का नहीं चाहिए हम को पंडित।\nजो गौरव के लिए शास्त्र का गला दबावे।3।\n\nन तो पढ़ा हो न तो कभी कुछ कर्म करावे।\nकर सेवाएँ किसी भाँति जीविका चलावे।\nकभी चाहिए नहीं पुरोहित हम को ऐसा।\nपूरा क्या, जो हित न अधूरा भी कर पावे।4।\n\nसीधे सादे वेद बचन को खींचे ताने।\nअपने मन अनुसार शास्त्र सिध्दान्त बखाने।\nहमें चाहिए नहीं कभी ऐसा उपदेशक।\nजो न धर्म की अति उदार गति को पहचाने।5।\n\nबके बहुत, थोथी बातें कह, मूँछें टेवे।\nनिज समाज का रहा सहा गौरव हर लेवे।\nइस प्रकार का हमें चाहिए नहीं प्रचारक।\nकलह फूट का बीज जाति में जो बो देवे।6।\n\nचाहे सुनियम तोड़ ढोंग रचना मनमाने।\nमतलब गाँठा करे समाज-सुधार बहाने।\nनहीं चाहिए कभी सुधारक हम को ऐसा।\nठीक ठीक जो नहीं जाति नाड़ी गति जाने।7।\n\nघी मिलने की चाह रखे औ वारि बिलोवे।\nजिसकी नीची ऑंख जाति का गौरव खोवे।\nइस प्रकार का नहीं चाहिए हम को नेता।\nजो हो रुचि का दास नाम का भूखा होवे।8।\n\nतह तक जिसकी ख समय पर पहुँच न पावे।\nथोड़ा सा कुछ करे बहुत सा ढोल बजावे।\nदेश-हितैषी नहीं चाहिए हम को ऐसा।\nमरे नाम के लिए देश के काम न आवे।9।\n\nनिज पद गौरव साथ सभा को जो न सँभाले।\nसभी सुलझती हुई बात को जो उलझाले।\nइस प्रकार का नहीं चाहिए हमें सभापति।\nजिसे जो चाहे वही मोम की नाक बना ले।10।\n\n","author":"अयोध्या सिंह उपाध्याय ‘हरिऔध’","title":"हमें नहीं चाहिए \/ अयोध्या सिंह उपाध्याय ‘हरिऔध’"},{"poem":"बहँक कर चाल उलटी चल कहो तो काम क्या होगा।\nबड़ों का मुँह चिढ़ा करके बता दो नाम क्या होगा।1।\n\nबही जी में नहीं जो बेकसों के प्यार की धारा।\nबता दो तो बदन चिकना व गोरा चाम क्या होगा।2।\n\nदुखी बेवों यतीमों की कभी सुधा जो नहीं ली तो।\nजामा किस काम आवेगी व यह धान धाम क्या होगा।3।\n\nअगर जी से लिपट करके नहीं बिगड़ी बना पाते।\nबहाकर आँख से आँसू कलेजा थाम क्या होगा।4।\n\nबकें तो हम बहुत, पर कर दिखावें कुछ न भूले भी।\nसमझ लो तो हमारी बात का फिर दाम क्या होगा।5।\n\nलगीं ठेसें कलेजे पर बड़ों के जिन कपूतों से।\nभला उन से बढ़ा कोई कहीं बदनाम क्या होगा।6।\n\nकरेंगे क्या उसे लेकर, नहीं कुछ आन है जिस में।\nबता दो यह हमें गूदे बिना बादाम क्या होगा।7।\n\nबने सब दोस्त बेगाने सगों की आँख फिर जावे।\nकिसी के वास्ते इससे बुरा अयाम क्या होगा।8।\n\nदवाएँ भी नहीं जिसके गले से हैं उतर सकतीं।\nभला सोचो तुम्हीं बीमार वह आराम क्या होगा।9।\n\nन कुछ भी तेज हो जिसमें बनेगा करतबी वह क्या।\nन हो जिसमें कि तीखापन भला वह घाम क्या होगा।10।\n\nडुबा कर जाति का बेड़ा जो हैं कुछ रोटियाँ पाते।\nसमझ पड़ता नहीं अंजाम उनका राम क्या होगा।11।\n\n","author":"अयोध्या सिंह उपाध्याय ‘हरिऔध’","title":"क्या होगा \/ अयोध्या सिंह उपाध्याय ‘हरिऔध’"},{"poem":"क्या कहें कुछ कहा नहीं जाता।\nबिन कहे भी रहा नहीं जाता।1।\n\nबे तरह दुख रहा कलेजा है।\nदर्द अब तो सहा नहीं जाता।2।\n\nइन झड़ी बाँधा कर बरस जाते।\nआँसुओं में बहा नहीं जाता।3।\n\nचोट खा खा मसक मसक करके।\nभीत जैसा ढहा नहीं जाता।4।\n\nथक गया, हाथ कुछ नहीं आया।\nमुझ से पानी महा नहीं जाता।5।\n\n","author":"अयोध्या सिंह उपाध्याय ‘हरिऔध’","title":"एक उकताया \/ अयोध्या सिंह उपाध्याय ‘हरिऔध’"},{"poem":"जला सब तेल दीया बुझ गया है अब जलेगा क्या।\nबना जब पेड़ उकठा काठ तब फूले फलेगा क्या।1।\n\nरहा जिसमें न दम जिसके लहू पर पड़ गया पाला।\nउसे पिटना पछड़ना ठोकरें खाना खलेगा क्या।2।\n\nभले ही बेटियाँ बहनें लुटें बरबाद हों बिगड़ें।\nकलेजा जब कि पत्थर बन गया है तब गलेगा क्या।3।\nचलेंगे चाल मनमानी बनी बातें बिगाड़ेंगे।\nजो हैं चिकने घड़े उन पर किसी का बस चलेगा क्या।4।\n\nजिसे कहते नहीं अच्छा उसी पर हैं गिरे पड़ते।\nभला कोई कहीं इस भाँत अपने को छलेगा क्या।5।\n\nन जिसने घर सँभाला देश को क्या वह सँभालेगा।\nन जो मक्खी उड़ा पाता है वह पंखा झलेगा क्या।6।\n\nमरेंगे या करेंगे काम यह जी में ठना जिसके।\nगिरे सर पर न बिजली क्यों जगह से वह टलेगा क्या।7।\n\nनहीं कठिनाइयों में बीर लौं कायर ठहर पाते।\nसुहागा आँच खाकर काँच के ऐसा ढलेगा क्या।8।\n\nरहेगा रस नहीं खो गाँठ का पूरी हँसी होगी।\nभला कोई पयालों को कतर घी में तलेगा क्या।9।\n\nगया सौ सौ तरह से जो कसा कसना उसे कैसा।\nदली बीनी बनाई दाल को कोई दलेगा क्या।10।\n\nभला क्यों छोड़ देगा मिल सकेगा जो वही लेगा।\nजिसे बस एक लेने की पड़ी है वह न लेगा क्या।11।\n\nसगों के जो न काम आया करेगा जाति-हित वह क्या।\nन जिससे पल सका कुनबा नगर उससे पलेगा क्या।12।\n\nरँगा जो रंग में उसके बना जो धूल पाँवों की।\nरँगेगा वह बसन क्यों राख तन पर वह मलेगा क्या।13।\n\nकरेगा काम धीरा कर सकेगा कुछ न बातूनी।\nपलों में खर बुझेगा काठ के ऐसा बलेगा क्या।14।\n\nन आँखों में बसा जो क्या भला मन में बसेगा वह।\nन दरिया में हला जो वह समुन्दर में हलेगा क्या।15।\n\n","author":"अयोध्या सिंह उपाध्याय ‘हरिऔध’","title":"कुछ उलटी सीधी बातें \/ अयोध्या सिंह उपाध्याय ‘हरिऔध’"},{"poem":"जिसे सूझ कर भी नहीं सूझ पाता।\nनहीं बात बिगड़ी हुई जो बनाता।\nफिसल कर सँभलना जिसे है न आता।\nनहीं पाँव उखड़ा हुआ जो जमाता।\nपड़ेगा सुखों का उसे क्यों न लाला।\nसदा ही सहेगा न वह क्यों कसाला।1।\n\nरँगा जो नहीं रंगतों में समय की।\nनहीं राह काँटों भरी जिसने तय की।\nबहुत है कँपाती जिसे बात भय की।\nनहीं तान जिसने सुनी नीति नय की।\nगला बेतरह क्यों न उसका फँसेगा।\nउजड़ता हुआ घर न उसका बसेगा।2।\n\nनहीं देखता जो कि क्या हो रहा है।\nन अब भी जगा, जो पड़ा सो रहा है।\nबुरे बीज, अपने लिए बो रहा है।\nबचा मान जो दिन बदिन खो रहा है।\nभला ठोकरें खायगा वह न कैसे।\nरसातल चला, जायगा वह न कैसे।3।\n\nबढ़े जाँय आगे पड़ोसी हमारे।\nचढे ज़ाँय ऊँचे चलन के सहारे।\nसमय देख करके करें काम सारे।\nसँभाले सँभल जाँय सुधारें सुधारें।\nमगर हम रहें करवटें ही बदलते।\nसबेरा हुए भी रहें आँख मलते।4।\n\nभला किस तरह तो न पीछे पड़ेंगे।\nसभी दुख न क्यों सामने आ अड़ेंगे।\nहमें बेतरह क्यों न काँटे गड़ेंगे।\nचपत लोग कैसे न हम को जड़ेंगे।\nलगातार तो हम लटेंगे न कैसे।\nपिसेंगे लुटेंगे पिटेंगे न कैसे।5।\n\nघटी हो रही है घटे जा रहे हैं।\nबहुत जातियों में बँटे जा रहे हैं।\nलगातार पीछे हटे जा रहे हैं।\nजथे बाँधा करके जटे जा रहे हैं।\nगला फँस गया है बला में पड़े हैं।\nमगर कान तब भी न होते खड़े हैं।6।\n\nन हम अनबनों से भगाये भगेंगे।\nन हम एकता रंगतों में रँगेंगे।\nनहीं काम में हम लगाये लगेंगे।\nजगाये गये पर नहीं हम जगेंगे।\nभला धूल में तो मिलेंगे न कैसे।\nहमारे खुले मुँह सिलेंगे न कैसे।7।\n\nन हित की सुनेंगे न हित की कहेंगे।\nजहाँ बोलना है वहाँ चुप रहेंगे।\nसहेंगे सभी की न घर की सहेंगे।\nअगर कुछ महेंगे तो पानी महेंगे।\nबुरा हाल है बेतरह आँख फूटी।\nमगर फूट की बात अब भी न छूटी।8।\n\nभली बात हम को ने लगती भली है।\nबुरी से बुरी चाल हम ने चली है।\nगयी भूल हम को भलाई गली है।\nहमीं से पड़ी जाति में खलबली है।\nमगर ढंग बदला न तब भी हमारा।\nहितों से हमीं कर रहे हैं किनारा।9।\n\nलड़ेंगे अगर तो सगों से लड़ेंगे।\nबला बन गले दूसरों के पड़ेंगे।\nन अड़ना जहाँ चाहिए वाँ अड़ेंगे।\nबुरी राह में, संग बनकर गड़ेंगे।\nचमक किस तरह तो सकेगा सितारा।\nन क्यों जायगा डूब बेड़ा हमारा।10।\n\n","author":"अयोध्या सिंह उपाध्याय ‘हरिऔध’","title":"दिल के फफोले -1 \/ अयोध्या सिंह उपाध्याय ‘हरिऔध’"},{"poem":"देश को जिस ने जगाया जगे सोने न दिया।\nआग घर घर में बुरी फूट को बोने न दिया।1।\n\nहै वही बीर पिया दूध उसी ने माँ का।\nजाति को जिसने जिगर थाम के रोने न दिया।2।\n\nबन गये भोले बहुत, अपनी भलाई भूली।\nहै इसी भूल ने अब तक भला होने न दिया।3।\n\nबार से कैसे दुखों के न भला दब जाते।\nऐब अपना हमें अदबार ने खोने न दिया।4।\n\nकिस तरह बात बने क्यों न दबा अनबन ले।\nप्यार का बोझ बनावट ने तो ढोने न दिया।5।\n\nहो सके मेल क्यों हम कैसे गले मिल पावें।\nमैल जी का बुरे मैलान ने खोने न दिया।6।\n\nतो किसी काम की रंगत न रही जो उसने।\nभाव रंगों में उमंगों को भिगोने न दिया।7।\n\nलाल माई का हमें लोग कहेंगे कैसे।\nप्रेम आँसू ने अगर मोती पिरोने न दिया।8।\n\n","author":"अयोध्या सिंह उपाध्याय ‘हरिऔध’","title":"अपने दुखड़े \/ अयोध्या सिंह उपाध्याय ‘हरिऔध’"},{"poem":"राह पर उसको लगाना चाहिए।\nजाति सोती है जगाना चाहिए।1।\n\nहम रहेंगे यों बिगड़ते कब तलक।\nबात बिगड़ी अब बनाना चाहिए।2।\n\nखा चुके हैं आज तक मुँह की न कम।\nसब दिनों मुँह की न खाना चाहिए।3।\n\nहो गयी मुद्दत झगड़ते ही हुए।\nयों न झगड़ों को बढ़ाना चाहिए।4।\n\nअनबनों के चंगुलों से छूट कर।\nफूट को ठोकर जमाना चाहिए।5।\n\nपत उतरते ही बहुत दिन हो गये।\nबच गयी पत को बचाना चाहिए।6।\n\nचाल बेढंगी न चलते ही रहें।\nढंग से चलना चलाना चाहिए।7।\n\nक्या करेंगी सामने आ उलझनें।\nहाँ उलझ उसमें न जाना चाहिए।8।\n\nठोकरें खाकर न मुँह के बल गिरें।\nगिर गयों को उठ उठाना चाहिए।9।\n\nरंगतें दिन दिन बिगड़ने दें न हम।\nरंग अब अपना जमाना चाहिए।10।\n\nजाँय काँटों से न भर सुख-क्यारियाँ।\nफूल अब उसमें खिलाना चाहिए।11।\n\nहै भरोसा भाग का अच्छा नहीं।\nभूत भरमों का भगाना चाहिए।12।\n\nबे ठिकाने तो बहुत दिन रह चुके।\nअब कहीं कोई ठिकाना चाहिए।13।\n\nहै उजड़ने में भलाई कौन सी।\nघर उजड़ता अब बसाना चाहिए।14।\n\nजा रही है जान तो जाये चली।\nजाति को मरकर जिलाना चाहिए।15।\n\n","author":"अयोध्या सिंह उपाध्याय ‘हरिऔध’","title":"चाहिए \/ अयोध्या सिंह उपाध्याय ‘हरिऔध’"},{"poem":"जाति ममता मोल जो समझें नहीं।\nतो मिलों से हम करें मैला न मन।\nदेश-हित का रंग न जो गाढ़ा चढ़ा।\nतो न डालें गाढ़ में गाढ़ा पहन।1।\n\nधूल झोंकें न जाति आँखों में।\nफाड़ देवें न लाज की चद्दर।\nदर बदर फिर न देश को कोसें।\nमूँद हित दर न दें पहन खद्दर।2।\n\nतो गिना जाय क्यों न खुदरों में।\nक्यों उगा दे न बीज बरबादी।\nकाम की खाद जो न बन पाई।\nदेश-हित-खेत के लिए खादी।3।\n\nहित सचाई बिना नहीं होगा।\nलोग ताना अनेक तन देखें।\nकात लें सूत, लें चला करघे।\nसैकड़ों गज गजी पहन देखें।4।\n\nपैन्ह मोटा न पेट मोटा हो।\nसब बुरी चाट बाँट में न पड़े।\nछल कपट का न पैन्ह लें जामा।\nहथ-कते सूत के पहन कपड़े।5।\n\n","author":"अयोध्या सिंह उपाध्याय ‘हरिऔध’","title":"उलटी समझ \/ अयोध्या सिंह उपाध्याय ‘हरिऔध’"},{"poem":"है भरी कूट कूट कोर कसर।\nमाँ बहन से करें न क्यों कुट्टी।\nलोग सहयोग कर सकें कैसे।\nहै असहयोग से नहीं छुट्टी।1।\n\nमेल बेमेल जाति से करके।\nहम मिटाते कलंक टीके हैं।\nजाति है जा रही मिटी तो क्या।\nरंग में मस्त यूनिटी के हैं।2।\n\nअनसुनी बात जातिहित की कर।\nमुँह बिना किसलिए न दें टरखा।\nकात चरखा सके नहीं अब भी।\nहैं मगर लोग हो गये चरखा।3।\n\nमाँ बहन बेटियाँ लुटें तो क्या।\nदेख मुँह मेल का उसे लें सह।\nहो बड़ी धूम औ धड़ल्ले से।\nमन्दिरों पर तमाम सत्याग्रह।4।\n\nबे समझ और आँख के अंधो।\nदेख पाये कहीं नहीं ऐसे।\nजो न ताराज हो गये हिन्दू।\nमिल सकेगा स्वराज तो कैसे।5।\n\n","author":"अयोध्या सिंह उपाध्याय ‘हरिऔध’","title":"समझ का फेर \/ अयोध्या सिंह उपाध्याय ‘हरिऔध’"},{"poem":"देख पड़ी अनुराग-राग-रंजित रवितन में।\nछबि पाई भर विपुल-विभा नीलाभ-गगन में।\nबर-आभा कर दान ककुभ को दुति से दमकी।\nअन्तरिक्ष को चारु ज्योतिमयता दे चमकी।\nकर संक्रान्ति गिरि-सानु-सकल को कान्त दिखाई।\nशोभितकर तरुशिखा निराली-शोभा पाई।\nकलित बना कर कनक कलश को हुई कलित-तर।\nसमधिक-धवलित सौधा-धाम कर बनी मनोहर।\nलता बेलि को परम-ललित कर लही लुनाई।\nकुसुमावलि को विकच बना विकसित दिखलाई।\nज्वलित हुई कर सरित-सरोवर-सलिल समुज्ज्वल।\nउठी जगमगा परम-प्रभामय कर अवनीतल।\nनिज सेवा फल से ही हुई प्रात की किरण प्रति फलित।\nविकसित सरसित सफलित लसित सम्मानित आभा बलित।\n\n","author":"अयोध्या सिंह उपाध्याय ‘हरिऔध’","title":"सेवा \/ अयोध्या सिंह उपाध्याय ‘हरिऔध’"},{"poem":"जो मिठाई में सुधा से है अधिक।\nखा सके वह रस भरा मेवा नहीं।\nतो भला जग में जिये तो क्या जिये।\nकी गयी जो जाति की सेवा नहीं।1।\n\nहो न जिसमें जातिहित का रंग कुछ।\nबात वह जी में ठनी तो क्या ठनी।\nहो सकी जब देश की सेवा नहीं।\nतब भला हमसे बनी तो क्या बनी।2।\n\nबेकसों की बेकसी को देख कर।\nजब नहीं अपने सुखों को खो सके।\nतब चले क्या लोग सेवा के लिए।\nजब न सेवा पर निछावर हो सके।3।\n\nतो न पाया दूसरों का दुख समझ।\nदीन दुखियों का सके जो दुख न हर।\nभाव सेवा का बसा जी में कहाँ।\nबेबसों का जो बसा पाया न घर।4।\n\nउस कलेजे को कलेजा क्यों कहें।\nहों नहीं जिसमें कि हित धारें बहीं।\nभाव सेवा का सके तब जान क्या।\nकर सके जो लोक की सेवा नहीं।5।\n\n","author":"अयोध्या सिंह उपाध्याय ‘हरिऔध’","title":"सेवा - 1 \/ अयोध्या सिंह उपाध्याय ‘हरिऔध’"},{"poem":"जी लगा पोथी अपनी पढ़ो।\nकेवल पढ़ो न पोथी ही को, मेरे प्यारे कढ़ो।\nकभी कुपथ में पाँव न डालो, सुपथ ओर ही बढ़ो।\nभावों की ऊँची चोटी पर बड़े चाव से चढ़ो।\nसुमति-खंजरी को मानवता-रुचि-चाम से मढ़ो।\nबन सोनार सम परम-मनोहर पर-हित गहने गढ़ो।1।\n\nबड़ा ही जी को है दुख होता।\nकोई जो रसाल-क्यारी में है बबूल को बोता।\nलसता है सुन्दर भावों-सँग उर में रस का सोता।\nबुरे भाव उपजा कर उसमें मूढ़ मूल है खोता।2।\n\nस्वाति की बूँद जहाँ जा पड़ी।\nबहुत काम आई, दिखलाई उपकारिता बड़ी।\nबनी कपूर कदिल-गोफों में सीपी में कलमोती।\nखोले मुख प्यासे चातक-हित बनी सुधा की सोती।\nऐसे ही तुम जहाँ सिधाओ उपकारक बन जाओ।\nकाँटों में भी बड़े अनूठे सुन्दर फूल खिलाओ।3।\n\nआहा! कितना है मन भाता।\nचारों ओर जलधि प्रभु की महिमा का है लहराता।\nभरे पड़े हैं इसमें सुन्दर सुन्दर रत्न अनेकों।\nबड़े भाग वाला वह जन है जिसने पाया एको।\nशंकर कपिल शुकादिक के कर एक आधा था आया।\nतो भी उसने ही आलोकित भूतल सकल बनाया।\nऐसा बड़े भाग वाला जन तुम भी बनना चाहो।\nजी में जो अनुराग तनिक भी जग-जन के हित का हो।4।\n\nनई पौधों से ही है आस।\nजाति जिलाने वाली, जड़ी सजीवन है इनही के पास।\nइनके बने जाति बनती है बिगड़े हो जाती है नास।\nइनही से जातीय भाव का होता है विधि साथ विकास।\nये हैं जाति-समाज देह के वसन-विधायक कुसुम-कपास।\nयेई हैं नूतन बिचार उडु-राजि-विकाशक विमल अकास।\nउन्हीं नई पौधों में तुम हो, देखो होय न हृदय निरास।\nगौरव लाभ करो फैला कर तम में अति कमनीय उजास।5।\n\n","author":"अयोध्या सिंह उपाध्याय ‘हरिऔध’","title":"सुशिक्षा-सोपान \/ अयोध्या सिंह उपाध्याय ‘हरिऔध’"},{"poem":"भोर का उठना है उपकारी।\n\nजीवन-तरु जिससे पाता है हरियाली अति प्यारी।\nपा अनुपम पानिप तन बनता है बल-संचय-कारी।\nपुलकित, कुसुमित, सुरभित, हो जाती है जन-उर-क्यारी।\n\nलालिमा ज्यों नभ में छाती है।\n\nत्यों ही एक अनूठी धारा अवनी पर आती है।\nपरम-रुचिरता-सहित सुधा-बृंदों सी बरसाती है।\nरसमय, मुदमय, मधुर नादमय सब ही दिशा बनाती है।\nतृण, वीरुधा, तरु, लता, वेलि को प्रतिपल पुलकाती है।\nबन उपवन में रुचिर मनोहर कुसुम-चय खिलाती है।\nप्रान्तर-नगर-ग्राम-गृह-पुर में सजीवता लाती है।\nउर में उमग पुलक तन में दुति दृग में उपजाती है।\nसदा भोर उठने वालों की यह प्यारी थाती है।\nयह न्यारी-निधि बड़े भाग वाली जनता पाती है।\n\nप्रात की किरणें कोमल प्यारी।\n\nजहाँ तहाँ फलती तरु तरु पर दिखलाती छबि न्यारी।\nजब आलोकित करती हैं अवनी कर प्रकृति सँवारी।\nतब युग नयन देख पाते हैं देव-कुसुम कल-क्यारी।\nजीवन लहर जगमगा जाती है पा दुति रुचिकारी।\nउर नव विभावान बनता है जैसे रजनि दिवारी।\n\nप्रात-पवन है परम निराली।\n\nतन निरोग करने वाली ओषधा उसमें है डाली।\nउसकी अति रुचिकर शीतलता चाल मृदुलता ढाली।\nकुसुम-कली लौं है जी की भी कली खिलाने वाली।\nहोती है जनता मलयानिल-सौरभ से मतवाली।\nकिन्तु सामने यह रख देती है फूलों की डाली।\nप्रात-पवन ही से मिलती है प्रीतिकरी-मुखलाली।\nउसके सेवन से बढ़ती है जीवन-तरु-हरियाली।\n\nप्रात उठने में कभी न चूको।\n\nअभिनव-किरण-जाल आरंजित नित अवलोको भू को।\nदूध-फेन-सम सुकुसुम-कोमल तल्प है परम-प्यारा।\nकिन्तु कहीं उससे सुखकर है ऊषा कालिक धारा।\nप्रात-समय की सहज नींद है बहु विनोदिनी मीठी।\nकिन्तु पास है प्रात-पवन के अति प्रियता की चीठी।\nकरो निछावर आलस को उस पर कर पुलकित छाती।\nप्रात अटन से जो सजीवता है धमनी में आती।\nकाम काज की विविध असुविधा जीवन की बहु बाधा।\nएक प्रात उठने ही से कम हो जाती है आधा।\nबालक युवा सभी पाते हैं उससे सदा सफलता।\nसबके लिए प्रात का उठना है अमृत-फल फलता।\n\n","author":"अयोध्या सिंह उपाध्याय ‘हरिऔध’","title":"भोर का उठना \/ अयोध्या सिंह उपाध्याय ‘हरिऔध’"},{"poem":"ढाल पसीना जिसे बड़े प्यारों से पाला।\nजिसके तन में सींच सींच जीवन-रस डाला।\nसुअंकुरित अवलोक जिसे फूला न समाया।\nपा करके पल्लवित जिसे पुलकित हो आया।\nवह पौधा यदि न सुफल फले तो कदापि न कुफल फले।\nअवलोक निराशा का बदन नीर न आँखों से ढले।1।\n\nबालक ही है देश-जाति का सच्चा-संबल।\nवही जाति-जीवन-तरु का है परम मधुर फल।\nछात्रा-रूप में वही रुचिर-रुचि है अपनाता।\nयुवक-रूप में वही जाति-हित का है पाता।\nवह पूत पालने में पला विद्या-सदनों में बना।\nउज्ज्वल करता है जाति-मुख कर लोकोत्तार साधना।2।\n\nबालक ही का सहज-भाव-मय मुखड़ा प्यारा।\nहै सारे जातीय-भाव का परम सहारा।\nयुवक जनों के शील आत्म-संयम शुचि रुचि पर।\nहोती हैं जातीय सकल आशाएँ निर्भर।\nइनके बनने से जातियाँ बनीं देश फूला फला।\nइनके बिगड़े बिगड़ा सभी हुआ न हरि का भी भला।3।\n\nइन बातों को सोच आँख रख इन बातों पर।\nपाठालय स्कूल कालिजों में जा जा कर।\nजब मैंने निज युवक और बालक अवलोके।\nतो जी का दुख-वेग नहीं रुकता था रोके।\nनस नस में कितनों की भर वह अविनय मुझको मिला।\nजिसको बिलोक कर सुजनता-मुख-सरोज न कभी खिला।4।\n\nविनय करों में सकल सफलता की है ताली।\nविनय पुट बिना नहिं रहती मुखड़े की लाली।\nविनय कुलिश को भी है कुसुम समान बनाता।\nपाहन जैसे उर को भी है वह पिघलाता।\nनिज कल करतूतें कर विनय होता है वाँ भी सफल।\nबन जाती है बुधि-बल-सहित जहाँ वचन-रचना विफल।5।\n\nकिन्तु हमारी नई पौधा उससे बिगड़ी है।\nउस पर उसकी उचित आँख अब भी न पड़ी है।\nवह विनती है उसे आत्म-गौरव का बाधक।\nचित की कुछ बलहीन-वृत्तियों का आराधक।\nवह निज विचार तज कर नहीं शिष्टाचार निबाहती।\nजो कुछ कहता है चित्ता वह वही किया है चाहती।6।\n\nअनुभव वह संसार का तनिक भी नहिं रखती।\nतह तक उसकी आँख आज भी नहीं पहुँचती।\nपके नहीं कोई विचार, हैं सभी अधूरे।\nपढ़ने के दिन हुए नहीं अब तक हैं पूरे।\nपर तो भी वह है बड़ों से बात बात में अकड़ती।\nपथ चरम-पंथियों का पकड़ है कर से अहि पकड़ती।7।\n\nबहुत-बड़ा-अनुभवी राज-नीतिक-अधिकारी।\nजाति-देश का उपकारक सच्चा-हितकारी।\nउसकी रुचि-प्रतिकूल बोल कब हुआ न वंचित।\nकह कर बातें उचित मान पा सका न किंचित।\nवह पीट-पीट कर तालियाँ उसे बनाती है विवश।\nया 'बैठ जाव' की धवनि उठा हर लेती है विमल यश।8।\n\nउसके इस अविवेक और अविनय के द्वारा।\nक्यों न लोप हो जाय देश का गौरव सारा।\nकोई उन्नत हृदय क्यों न सौ टुकड़े होवे।\nक्यों न जाति अमूल सफलता अपनी खोवे।\nरह जाए देश हित के लिए नहीं ठिकाना भी कहीं।\nपर उसके कानों पर कभी जूँ तक रेंगेगी नहीं।9।\n\nपिटी तालियों में पड़ देश रसातल जावे।\nधूम धाम 'गो आन' धाक जातीय नसावे।\n'हिअर हिअर' रव तले पिसें सारी सुविधाएँ।\nआशाओं का लहू अकाल-उमंग बहाएँ।\nयह देख देश-हित-रत सुजन क्यों न कलेजा थाम ले।\nपर भला उसे क्या पड़ी है जो अनुभव से काम ले।10।\n\nजिनके रज औ बीज से उपज जीवन पाया।\nपली गोद में जिनकी सोने की सी काया।\nउनकी रुचि भी नहीं स्वरुचि-प्रतिकूल सुहाती।\nबरन कभी आवेग-सहित है कुचली जाती।\nअभिरुचि-प्रतिकूल विचार भी ठोकर खाते ही रहें।\nउनके सनेहमय मृदुल उर क्यों न बुरी ठेंसें सहें।11।\n\nपर उसका अपराध नहीं इसमें है इतना।\nहम लोगों का दोष इस विषय में है जितना।\nजैसे साँचे में हमने उसको है ढाला।\nजैसे ढँग से हमने उसको पोसा पाला।\nलीं साँसें जैसी वायु में वह वैसी ही है बनी।\nकैसे तप-ऋतु हो सकेगी शरद-समान सुहावनी।12।\n\nआत्मत्याग है कहीं आत्मगौरव से गुरुतर।\nनिज विचार से उचित विचार बहुत है बढ़कर।\nकर निज-चित-अनुकूल न मन गुरुजन का रखना।\nसुधा पग तले डाल ईख का रस है चखना।\nअनुभवी लोक-हित-निरत की विबुधों की अवमानना।\nहै विमल जाति-हित-सुरुचि को कुरुचि-कीच में सानना।13।\n\nकिन्तु जब नहीं उसने इन बातों को जाना।\nयदि जाना तो उसे नहीं जी से सनमाना।\nकिसी भाँति जब अविनय ने ही आदर पाया।\nतब वह कैसे नहीं करेगी निज मन भाया।\nयह रोग बहुत कुछ है दबा हो हिन्दू-रुचि से निबल।\nपर यदि न आँख अब भी खुली दिन दिन होवेगा सबल।14।\n\nप्रभो! हमारी नई पौधा निजता पहचाने।\nअपने कुल मरजाद जाति-गौरव को जाने।\nचुन लेने के लिए, विनय-रुचिकर-रस चीखे।\nसबका सदा यथोचित आदर करना सीखे।\nधारा उसकी धमनियों में पूत जाति-हित की बहे।\nपर गुरुजन के अनुराग का रुचिर रंग उस में रहे।15।\n\n","author":"अयोध्या सिंह उपाध्याय ‘हरिऔध’","title":"अविनय \/ अयोध्या सिंह उपाध्याय ‘हरिऔध’"},{"poem":"जो न बने वे विमल लसे विधु-मौलि मौलि पर।\nजो न बने रमणीय सज, रमा-रमण कलेवर।\nबर बृन्दारक बृन्द पूज जो बने न बन्दित।\nजो न सके अभिनन्दनीय को कर अभिनन्दित।\nजो विमुग्धा कर हुए वे न बन मंजुल-माला।\nजो उनसे सौरभित प्रेम का बना न प्याला।\nकर के नृप-कुल-तिलक क्रीट-रत्नों को रंजित।\nकर न सके जो कलित-कुसुम-कुल महिमा व्यंजित।\nजो न सुबासित हुआ तेल उनसे वह आला।\nजिसने सुखमय व्यथित-जीव-जीवन कर डाला।\nजो न गौरवित हुए वे परस गुरु-पद-पंकज।\nजो न लोकहित करी बनी उनकी सुन्दर रज।\nतो किसी काल में क्यों करे विकच-कुसुम-चय का चयन।\nकर भावुक अवमानना भाव भरा भावुक सुजन|\n\n","author":"अयोध्या सिंह उपाध्याय ‘हरिऔध’","title":"कुसुम चयन \/ अयोध्या सिंह उपाध्याय ‘हरिऔध’"},{"poem":"एक कुसुम कमनीय म्लान हो सूख विखर कर।\nपड़ा हुआ था धूल भरा अवनीतल ऊपर।\nउसे देख कर एक सुजन का जी भर आया।\nवह कातरता सहित वचन यह मुख पर लाया।1।\n\nअहो कुसुम यह सभी बात में परम निराला।\nयोग्य करों में पड़ा नहीं बन सका न आला।\nजैसे ही यह बात कथन उसने कर पाई।\nवैसे ही रुचिकरी-उक्ति यह पड़ी सुनाई।2।\n\nदेख देख मुख हृदय-हीन-जन अकुलाने से।\nदबने छिदने बँधाने बिधाने नुच जाने से।\nकहीं भला है अपने रँग में मस्त दिखाना।\nअंत-समय हो म्लान विजन-बन में झड़ जाना।3।\n\nकहा सुजन ने कहाँ नहीं दुख-बदन दिखाता।\nबन में ही क्या कुसुम नहीं दल से दब जाता।\nकाँटों से क्या कभी नहीं छिदता बिधाता है।\nक्या जालाओं बीच विवश लौं नहिं बँधाता है।4।\n\nकीड़ों से क्या कभी नहीं वह नोचा जाता।\nमधुप उसे क्या बार बार नहिं विकल बनाता।\nओले पड़ कर विपत नहीं क्या उस पर ढाते।\nचल प्रतिकूल समीर क्या नहीं उसे कँपाते।5।\n\nकहीं भला है अपने रँग में मस्त दिखाना।\nपर उससे है भला लोकहित में लग जाना।\nमरने को तो सभी एक दिन है मर जाता।\nपर मरना कुछ हित करते, है अमर बनाता।6।\n\nयदि बाटिका-प्रसून टूटते ही कुम्हलाता।\nछिदते बिधाते बंधान में पड़ते अकुलाता।\nकभी नहीं तो राजमुकुट पर शोभा पाता।\nन तो चढ़ाया अमरवृन्द के शिर पर जाता।7।\n\nबिकच बदन है विपल काल में भी दिखलाता।\nइसीलिए वह विपुल-हृदय में है बस जाता।\nदेख कठिनता-बदन बदन जिसका कुम्हलाया।\nकब वसुधा में सिध्दि समादर उसने पाया।8।\n\nबन-प्रसून-पंखड़ी कभी जो थी छबि थाती।\nमिट्टी में है छीज छीज कर मिलती जाती।\nयही योग्य कर में पड़ कर उपकारक होती।\nरोगी जन का रोग ओषधी बन कर खोती।9।\n\nमिल कर तिल के साथ सुवासित तेल बनाती।\nकितने शिर की व्यथा दूर कर के सरसाती।\nइस प्रकार वह भले काम ही में लग पाती।\nबन-प्रसून की सफल चरम गति भी हो जाती।10।\n\nजो जग-हित पर प्राण निछावर है कर पाता।\nजिसका तन है किसी लोक-हित में लग जाता।\nवह चाहे तृण तरु खग मृग चाहे होवे नर।\nउसका ही है जन्म सफल है वही धन्यतर।11।\n\n","author":"अयोध्या सिंह उपाध्याय ‘हरिऔध’","title":"बन-कुसुम \/ अयोध्या सिंह उपाध्याय ‘हरिऔध’"},{"poem":"माली की डाली के बिकसे कुसुम बिलोक एक बाला।\nबोली ऐ मति भोले कुसुमो खल से तुम्हें पड़ा पाला।\nविकसित होते ही वह नित आ तुम्हें तोड़ ले जाता है।\nउदर-परायणता वश पामर तनिक दया नहिं लाता है।1।\n\nसुनो इसलिए तुम्हें चाहिए चुनते ही मचला जाओ।\nमाली के कर में पड़ते ही तजो बिकचता कुम्हलाओ।\nइस प्रकार जब उसके हित में बाधाएँ पहुँचाओगे।\nउसकी आँखें तभी खुलेंगी औ, तुम भी कल पाओगे।2।\n\nबोले कुसुम ऐ सदय-हृदये कृपा देख करके प्यारी।\nसादर धन्यवाद देता हूँ उक्ति बड़ी ही है प्यारी।\nकिन्तु विनय इतनी है जिसने सींचा सदा सलिल द्वारा।\nजिसने कितनी सेवाएँ कर की सुखमय जीवन-धारा।3।\n\nक्या उससे व्यवहार इस तरह का समुचित कहलावेगा।\nकोई कर ऐसा कृतज्ञता को मुख क्या दिखलावेगा?।\nतोड़ लिये जावें या सूखें नुचें झड़ें या कुम्हलावें।\nकिन्तु चाहते नहीं धारा को बुरा चलन सिखला जावें।4।\n\nकहाँ भाग जो मेरे द्वारा माली का परिवार पले।\nउसका उदर भरे दुख छूटे उस की आई विपत टले।\nप्रतिपालक उर में आशा की अति मृदु बेलि उलहती है।\nवह प्रतिपालित पौधा बुरी है जो कुढ़ उसे कुचलती है।5।\n\nआज या कि कल कुम्हलाते ही पंखड़ियाँ भी झड़ जातीं।\nरज हो जाने त्याग उस समय कौन काम में वे आतीं।\nप्रतिपालक माली कर में पड़ उसका हितकारक होना।\nसुरभित कर कितने हृदयों में बीज सरसताएँ बोना।6।\n\nरंगालय सुर-सदन राज-प्रासादों में आदर पाना।\nबिबिध बिलास केलि-क्रीड़ा में हाथों हाथ लिये जाना।\nअच्छा है, अथवा मिट्टी में मिल जाना ही है उत्तम।\nहै सुज्योतिमय जीवन सुन्दर अथवा मलिन निमज्जिततम।7।\n\nसुख के कीड़े किसी काल में आदर मान नहीं पाते।\nउस का जीवन सफल न होगा जो दुख से हैं अकुलाते।\nहम इस में ही परम-सुखित हैं बिकच बनें औ सरसावें।\nपड़ सुकरों में करें लोक-हित किसी काम में लग जावें।8।\n\n","author":"अयोध्या सिंह उपाध्याय ‘हरिऔध’","title":"कृतज्ञता \/ अयोध्या सिंह उपाध्याय ‘हरिऔध’"},{"poem":"जलप्रवाह में एक काठ का टुकड़ा बहता जाता था।\nउसे देख कर बार बार यह मेरे जी में आता था।\nपाहन लौं किसलिए उसे भी नहीं डुबाती जल-धारा।\nएक किसलिए प्रतिद्वन्दी है और दूसरा है प्यारा।\nमैं विचार में डूबा ही था इतने में यह बात सुनी।\nजो सुउक्ति कुसुमावलि में से गयी रही रुचि साथ चुनी।\nअति कठोर पाहन होता है महा तरल होता है जल।\nउसमें से चिनगी कढ़ती है इस में खिलता है शतदल।\nयुगल भिन्न मति गति रुचि वालों में होता है प्यार नहीं।\nस्वच्छ प्रेम की धाराएँ कब अवनि विषमता बीच बहीं।\nप्रकृति नियम प्रतिकूल कहो क्या चल सकता था सलिल कभी।\nपाहन को वह यदि न डुबा देता विचित्रत रही तभी।\nकभी काठ भी शीतल छाया पत्र पुष्प फल के द्वारा।\nलोकहित निरत रहा सलिल लौं भूल आत्म गौरव सारा।\nसम स्वभाव गुण शीलवान का रिक्त हुआ कब हित-प्याला।\nफिर जल कैसे उसे डुबाता आजीवन जिसको पाला।\n\n","author":"अयोध्या सिंह उपाध्याय ‘हरिऔध’","title":"एक काठ का टुकड़ा \/ अयोध्या सिंह उपाध्याय ‘हरिऔध’"},{"poem":"कर सकेंगे क्या वे नादान।\n\nबिन सयानपन होते जो हैं बनते बड़े सयान।\nकौआ कान ले गया सुन जो नहिं टटोलते कान।\nवे क्यों सोचें तोड़ तरैया लाना है आसान।1।\n\nहै नादान सदा नादान।\n\nकाक सुनाता कभी नहीं है कोकिल की सी तान।\nबक सब काल रहेगा बक ही वही रहेगी बान।\nउसको होगी नहीं हंस लौं नीर छीर पहचान।2।\n\nहै नादान अंधेरी रात।\n\nजो कर साथ चमकतों का भी रही असित-अवदात।\nवह उसके समान ही रहता है अमनोरम-गात।\nप्रति उर में उससे होता है बहु-दुख छाया पात।3।\n\nहै नादान सदा का कोरा।\n\nसब में नादानी रहती है क्या काला क्या गोरा।\nनासमझी सूई के गँव का है वह न्यारा डोरा।\nहोता है जड़ता-मजीठ के माठ मधय वह बोरा।4।\n\nनादानों से पड़े न पाला।\n\nसिर से पाँवों तक होता है यह कुढंग में ढाला।\nसदा रहा वह मस्त पान कर नासमझी मदप्याला।\nउस से कहीं भला होता है साँप बहुगरल वाला।5।\n\n","author":"अयोध्या सिंह उपाध्याय ‘हरिऔध’","title":"नादान \/ अयोध्या सिंह उपाध्याय ‘हरिऔध’"},{"poem":"जातियाँ जिससे बनीं, ऊँची हुई, फूली फलीं।\nअंक में जिसके बड़े ही गौरवों से हैं पलीं।\nरत्न हो करके रहीं जो रंग में उसके ढलीं।\nराज भूलीं, पर न सेवा से कभी जिसकी टलीं।\nऐ हमारे बन्धुओ! जातीय भाषा है वही।\nहै सुधा की धार बहु मरु-भूमि में जिससे बही।1।\n\nजो हुए निर्जीव हैं, उनको जिला देती है वह।\nगंग-धारा कर्मनाशा में मिला देती है वह।\nस्वच्छ पानी प्यास वाले को पिला देती है वह।\nजो कली कुम्हला गयी उसको खिला देती है वह।\nनीम में है दाख के गुच्छे वही देती लगा।\nऊसरों में है रसालों को वही देती उगा।2।\n\nआन में जिनकी दिखाती देश-ममता है निरी।\nजो सपूतों की न उँगली देख सकते हैं चिरी।\nरह नहीं सकतीं सफलताएँ कभी जिनसे फिरी।\nवह नई पौधें उठी हैं जातियाँ जिनसे गिरी।\nथीं इसी जातीय भाषा के हिंडोले में पली।\nफूँक से जिनकी घटाएँ आपदाओं की टलीं।3।\n\nहै कलह औ फूट का जिसमें फहरता फरहरा।\nदंभ-उल्लू-नाद जिसमें है बहुत देता डरा।\nमोह, आलस, मूढ़ता, जिसमें जमाती है परा।\nवह अंधेरा देश का बहु आपदाओं से भरा।\nदूर करता है इसी जातीय भाषा का बदन।\nभानु का सा है चमकता भाल का जिसके रतन।4।\n\nसूझती जिनको नहीं अपनी भलाई की गली।\nपड़ गयी है चित् में जिनके बड़ी ही खलबली।\nहै अनाशा रंग में जिनकी सभी आशा ढली।\nजिन समाजों की जड़ें भी हो गयी हैं खोखली।\nढंग से जातीय भाषा ही उन्हें आगे बढ़ा।\nहै समुन्नति के शिखर पर सर्वदा देती चढ़ा।5।\n\nउस स्वकीय जाति-भाषा सर्वथा सुख-दानि की।\nस्वच्छ सरला सुन्दरी आधार-भूता आनि की।\nमा समा उपकारिका, प्रतिपालिका कुल-कानि की।\nउस निराली नागरी अति आगरी गुण खानि की।\nआपमें कितनी है ममता, दीजिए मुझ को बता।\nआज भी क्या प्यार उससे आप सकते हैं जता?।6।\n\nखोलकर आँखें निरखिए बंग-भाषी की छटा।\nमरहठी की देखिए, कैसी बनी ऊँची अटा।\nक्या लसी साहित्य-नभ में गुर्जरी की है घटा।\nआह! उर्दू का है कैसा चौतरा ऊँचा पटा।\nकिन्तु हिन्दी के लिए ए बार अब भी दूर हैं।\nआज भी इसके लिए उपजे न सच्चे शूर हैं।7।\n\nफिर कहें क्या आप उससे प्यार सकते हैं जता।\nफिर कहें क्यों आपमें है उसकी ममता का पता।\nफिर कहें क्यों है लुभाती नागरी हित-तरुलता।\nकिन्तु प्यारे बन्धुओ! देता हूँ, मैं सच्ची बता।\nदृष्टि उससे दैव की चिरकाल रहती है फिरी।\nजिस अभागी जाति की जातीय भाषा है गिरी।8।\n\nक्यों चमकते मिलते हैं बंगाल में मानव-रतन।\nकिस लिए हैं बम्बई में देवतों से दिव्य जन।\nक्यों मुसलमानों की है जातीयता इतनी गहन।\nक्यों जहाँ जाते हैं वे पाते हैं आदर, मान धान।\nऔर कोई हेतु इसका है नहीं ऐ बन्धु-गान।\nठीक है, जातीय-भाषा से हुई उनकी गठन।9।\n\nआँख उठाकर देखिए इस प्रान्त की बिगड़ी दशा।\nहै जहाँ पर यूथ हिन्दी-भाषियों का ही बसा।\nआज भी जो है बड़ों के कीर्ति-चिन्हों से लसा।\nसूर, तुलसी के जनम से पूत है जिसकी रसा।\nसिध्द, विद्या-पीठ, गौरव-खानि, विबुधों से भरी।\nआज भी है अंक में जिसके लसी काशीपुरी।10।\n\nअल्प भी जो है खिंचा जातीय भाषा ओर चित।\nतो दशा को देखकर के आप होवेंगे व्यथित।\nनागरी-अनुरागियों की न्यूनता अवलोक नित।\nचित ऊबेगा, दृगों से बारि भी होगा पतित।\nआह! जाती हैं नहीं इस प्रान्त की बातें कही।\nनित्य हिन्दी को दबा उर्दू सबल है हो रही।11।\n\nयह कथन सुन कह उठेंगे आप तुम कहते हो क्या।\nपर कहूँगा मैं कि मैंने जो कहा वह सच कहा।\nजाँच इसकी जो करेंगे आप गाँवों-बीच जा।\nतो दिखायेगा वहाँ पर आपको ऐसा समा।\nहिन्दुओं के लाल प्रतिदिन हाथ सुबिधा का गहे।\nमूल अपनापन को उर्दू ओर ही हैं जा रहे।12।\n\nजो उठाकर हाथ में दस साल पहले का गजट।\nदेख लेंगे और तो होगी अधिक जी की कचट।\nमिड्ल हिन्दी पास का था जो लगा उस काल ठट।\nवह गया है एक चौथे से अधिक इस काल घट।\nबढ़ रही है नित्य यों उर्दू छबीली की कला।\nघोंटते हैं हाथ अपने हाय! हम अपना गला।13।\n\nबन-फलों को प्यार से खा छालके कपड़े पहन।\nराज भोगों पर नहीं जो डालते थे निज नयन।\nफूल सा बिकसा हुआ लख जाति-भाषा का बदन।\nजो सदा थे वारते सानंद अपना प्राण, धान।\nउन द्विजों की हाय! कुछ संतान ने भी कह बजा।\nनागरी को पूच उर्दू पेच में पड़ कर तजा।14।\n\nहिन्द, हिन्दू और हिन्दी-कष्ट से होके अथिर।\nखौल उठता था अहो जिनके शरीरों का रुधिर।\nजो हथेली पर लिये फिरते थे उनके हेतु शिर।\nथे उन्हीं के वास्ते जो राज तज देते रुचिर।\nबहु कुँवर उन क्षत्रियों के तुच्छ भोगों से डिगे।\nनागरी को छोड़ उर्दू रंगतों में ही रँगे।15।\n\nहो जहाँ पर शिर-धारों का आज दिन यों शिर फिरा।\nफिर वहाँ पर क्यों फड़क सकती है औरों की शिरा।\nकिन्तु क्यों है नागरी के पास इतना तम घिरा।\nआँख से कुछ हिन्दुओं के क्यों है उसका पद गिरा।\nआप सोचेंगे अगर इसको तनिक भी जी लगा।\nतो समझ जाएँगे है अज्ञानता ने की दगा।16।\n\nआज दिन भी गाँव गाँवों में अँधेरा है भरा।\nहै वहाँ नहिं आज दिन भी ज्ञान का दीपक बरा।\nआज दिन भी मूढ़ता का है जमा वाँ पर परा।\nजाति-हित के रंग से कोरी वहाँ की है धारा।\nहाथ का पारस भला वह फेंक देगा क्यों नहीं।\nआह! उसके दिव्य गुण को जानता है जो नहीं।17।\n\nहै नगर के वासियों में ज्ञान का अंकुर उगा।\nजाति-हित में किन्तु वैसा जी नहीं अब भी लगा।\nफूँक से वह आपदा है सैकड़ों देता भगा।\nजाति-भाषा रंग में नर-रत्न जो सच्चा रँगा।\nउस बदन की ज्योति देती है तिमिर सारा नसा।\nजाति के अनुराग का न्यारा तिलक जिस पर लसा।18।\n\nनागरी के नेह से हम लोग आये हैं यहाँ।\nकिन्तु सच्चा त्याग हम में आज दिन भी है कहाँ।\nजाति-सेवा के लिए हैं जन्मते त्यागी जहाँ।\nआपदाएँ ढूँढ़ने पर भी नहीं मिलतीं वहाँ।\nजाति-भाषा के लिए किस सिध्द की धूनी जगी।\nवे कहाँ हैं जिनके जी को चोट है सच्ची लगी।19।\n\nनिज धरम के रंग में डूबे, तजे निज बंधु-जन।\nहैं यहाँ आते चले यूरोप के सच्चे रतन।\nकिसलिए? इस हेतु, जिस में वे करें तम का निधान।\nदीन दुखियों का हरें, दुख औ उन्हें देवें सरन।\nदेखिए उनको यहाँ आ करके क्या करते हैं वे।\nएक हम हैं आँख से जिसकी न आँसू भी वे।20।\n\nजो अंधेरे में पड़ा है ज्योति में लाना उसे।\nजो भटकता फिर रहा है, पंथ दिखलाना उसे।\nफँस गया जो रोग में है, पथ्य बतलाना उसे।\nसीखता ही जो नहीं, कर प्यार सिखलाना उसे।\nकाम है उनका, जिन्हें पा पूत होती है मही।\nइस विषम संसार-पादप के सुधा फल हैं वही।21।\n\nआज का दिन है बड़ा ही दिव्य हित-रत्नों जड़ा।\nजो यहाँ इतने स्वभाषा-प्रेमियों का पग पड़ा।\nकिन्तु होवेगा दिवस वह और भी सुन्दर बड़ा।\nलाल कोई बीर लौं जिस दिन कि होवेगा खड़ा।\nदूर करने के लिए निज नागरी की कालिमा।\nऔ लसाने के जिए उन्नति-गगन में लालिमा।22।\n\nराज महलों से गिनेगा झोंपड़ी को वह न कम।\nवह फिरेगा उन थलों में है जहाँ पर घोर तम।\nजो समझते यह नहीं, है काल क्या? हैं कौन हम?\nवह बता देगा उन्हें जातीय-उन्नति के नियम।\nवह बना देगा बिगड़ती आँख को अंजन लगा।\nजाति-भाषा के लिए वह जाति को देगा जगा।23।\n\nवह नहीं कपड़ा रँगेगा किन्तु उर होगा रँगा।\nघर न छोड़ेगा, रहेगा पर नहीं उसमें पगा।\nकाम में निज वह परम अनुराग से होगा लगा।\nप्यार होगा सब किसी से और होगा सब सगा।\nबात में होगी सुधा उसका रहेगा पूत मन।\nजाति-भाषा-तेज से होगा दमकता बर बदन।24।\n\nदूर होवेगा उसी से गाँव गाँवों का तिमिर।\nखुल पड़ेगी हिन्दुओं की बंद होती आँख फिर।\nतम-भरे उर में जगेगी ज्योति भी अति ही रुचिर।\nवह सुनेगी बात सब, जो जाति है कब की बधिर।\nदूर होगी नागरी के शीश की सारी बला।\nचौगुनी चमकेगी उसकी चारुता-मंडित कला।25।\n\nदैनिकों के वास्ते हैं आज दिन लाले पड़े।\nसैकड़ों दैनिक लिये तब लोग होवेंगे खड़े।\nकेतु होंगे आगरी की कीर्ति के सुन्दर बड़े।\nजगमगाएँगे विभूषण अंग में रत्नों जड़े।\nदेश-भाषा-रूप से वह जायगी उस दिन बरी।\nसब सगी बहनें बनाएँगी उसे निज सिर-धारी।26।\n\nमैं नहीं सकटेरियन हूँ औ नहीं हूँ बावला।\nबात गढ़कर मैं किसी को चाहती हूँ कब छला।\nमैं न हूँ उरदू-विरोधी, मैं न हूँ उससे जला।\nकौन हिन्दू चाहता है घोंटना उसका गला।\nनिज पड़ोसी का बुरा कर कौन है फूला फला।\nहैं इसी से चाहते हम आज भी उसका भला।27।\n\nकिन्तु रह सकता नहीं यह बात बतलाये बिना।\nज्यों न जीएगा कभी जापान जापानी बिना।\nज्यों न जीएगा मुसल्माँ पारसी, अरबी बिना।\nजी सकोगे हिन्दुओ, त्योंही न तुम हिन्दी बिना।\nदेखकर उरदू-कुतुब यह दीजिए मुझको बता।\nआपकी जातीयता का है कहीं उसमें पता?।28।\n\nक्या गुलाबों पर करेंगे आप कमलों को निसार।\nक्या करेंगे कोकिलों को छोड़कर बुलबुल को प्यार।\nक्या रसालों को सरो शमशाद पर देवेंगे वार।\nक्या लखेंगे हिन्द में ईरान का मौसिम बहार।\nक्या हिरासे और दजला आदि से होगी तरी।\nतज हिमालय सा सुगिरिवर पूत-सलिला सुरसरी।29।\n\nभीम, अर्जुन की जगह पर गेव रुस्तम को बिठा।\nसभ्य लोगों में नहीं दृग आप सकते हैं उठा।\nसाथ कैकाऊस-दारा-प्रेम की गाँठें गठा।\nक्या भला होगा, रसातल भोज, विक्रम को पटा।\nकर्ण की ऊँची जगह जो हाथ हातिम के चढ़ी।\nतो समझिए, ढह पड़ेगी आप की गौरव-गढ़ी।30।\n\nक्या हसन की मसनवी से आप होकर मुग्धा मन।\nफेंक देंगे हाथ से वह दिव्य रामायन रतन।\nक्या हटाकर सूर-तुलसी-मुख-सरोरुह से नयन।\nआप अवलोकन करेंगे मीर गशलिब का बदन।\nक्या सुधा को छोड़कर जो है मयंक-मुखों-सवी।\nआप सहबा पान करके हो सकेंगे गौरवी।31।\n\nजो नहीं, तो देखिए जातीय भाषा का बदन।\nपोंछिए, उस पर लगे हैं जो बहुत से धूलिकन।\nजी लगाकर कीजिए उसकी भलाई का जतन।\nपूजिए उसका चरण उस पर चढ़ा न्यारे रतन।\nजगमगा जाएगी उसकी ज्योति से भारत-धारा।\nआपका उद्यान-यश होगा फला फूला हरा।32।\n\nभाग्य से ही राज उस सरकार का है आज दिन।\nजो उचित आशा किसी की है नहीं करती मलिन।\nशान्त की जिसने यहाँ आकर अराजकता अगिन।\nउँगलियों पर जिसके सब उपकार हैं सकते न गिन।\nजो न ऐसा राज पाकर आप सोते से जगे।\nतो कहें क्यों जाति-भाषा रंगतों में हैं रँगे।33।\n\nहे प्रभो! हिन्दू-हृदय में ज्ञान का अंकुर उगे।\nहिन्द में बनकर रहें, सब काल वे सबके सगे।\nदूसरों को हानि पहुँचाये बिना औ बिन ठगे।\nदूर हों सब विघ्न, बाधा, भाग हिन्दी का जगे।\nजाति भाषा के लिए जो राज-सुख को रज गिने।\nबुध्द-शंकर-भूमि कोई लाल फिर ऐसा जने।34।\n\n","author":"अयोध्या सिंह उपाध्याय ‘हरिऔध’","title":"भाषा \/ अयोध्या सिंह उपाध्याय ‘हरिऔध’"},{"poem":"पड़ने लगती है पियूष की शिर पर धारा।\nहो जाता है रुचिर ज्योति मय लोचन-तारा।\nबर बिनोद की लहर हृदय में है लहराती।\nकुछ बिजली सी दौड़ सब नसों में है जाती।\nआते ही मुख पर अति सुखद जिसका पावन नामही।\nइक्कीस कोटि-जन-पूजिता हिन्दी भाषा है वही।1।\n\nजिसने जग में जन्म दिया औ पोसा, पाला।\nजिसने यक यक लहू बूँद में जीवन डाला।\nउस माता के शुचि मुख से जो भाषा सीखी।\nउसके उर से लग जिसकी मधुराई चीखी।\nजिसके तुतला कर कथन से सुधाधार घर में बही।\nक्या उस भाषा का मोह कुछ हम लोगों को है नहीं।2।\n\nदो सूबों के भिन्न भिन्न बोली वाले जन।\nजब करते हैं खिन्न बने, मुख भर अवलोकन।\nजो भाषा उस समय काम उनके है आती।\nजो समस्त भारत भू में है समझी जाती।\nउस अति सरला उपयोगिनी हिन्दी भाषा के लिए।\nहम में कितने हैं जिन्होंने तन मन धान अर्पण किए।3।\n\nगुरु गोरख ने योग साधाकर जिसे जगाया।\nऔ कबीर ने जिसमें अनहद नाद सुनाया।\nप्रेम रंग में रँगी भक्ति के रस में सानी।\nजिस में है श्रीगुरु नानक की पावन बानी।\nहैं जिस भाषा से ज्ञान मय आदि ग्रंथसाहब भरे।\nक्या उचित नहीं है जो उसे निज सर आँखों पर धारे।4।\n\nकरामात जिसमें है चंद-कला दिखलाती।\nजिसमें है मैथिल-कोकिल-काकली सुनाती।\nसूरदास ने जिसे सुधामय कर सरसाया।\nतुलसी ने जिसमें सुर-पादप फलद लगाया।\nजिसमें जग पावन पूत तम रामचरित मानस बना।\nक्या परम प्रेम से चाहिए उसे न प्रति दिन पूजना।5।\n\nबहुत बड़ा, अति दिव्य, अलौकिक, परम मनोहर।\nदशम ग्रंथ साहब समान बर ग्रंथ बिरच कर।\nश्रीकलँगीधार ने जिसमें निज कला दिखाई।\nजिसमें अपनी जगत चकित कर ज्योति जगाई।\nवह हिन्दी भाषा दिव्यता-खनि अमूल्य मणियों भरी।\nक्या हो नहिं सकती है सकल भाषाओं की सिर-धारी।6।\n\nअति अनुपम, अति दिव्य, कान्त रत्नों की माला।\nकवि केशव ने कलित-कण्ठ में जिसके डाला।\nपुलक चढ़ाये कुसुम बड़े कमनीय मनोहर।\nदेव बिहारी ने जिसके युग कमल पगों पर।\nआँख खुले पर वह भला लगेगी न प्यारी किसे।\nजगमगा रही है जो किसी भारतेन्दु की ज्योति से।7।\n\nवैष्णव कवि-कुल-मुख-प्रसूत आमोद-विधाता।\nजिसमें है अति सरस स्वर्ग-संगीत सुनाता।\nभरा देशहित से था जिसके कर का तूँबा।\nगिरी जाति के नयन-सलिल में था जो डूबा।\nवह दयानन्द नव-युग जनक जिसका उन्नायक रहा।\nउस भाषा का गौरव कभी क्या जा सकता है कहा!।8।\n\nमहाराज रघुराज राज-विभवों में रहते।\nथे जिसके अनुराग-तरंगों ही में बहते।\nराजविभव पर लात मार हो परम उदासी।\nथे जिसके नागरी दास एकान्त उपासी।\nवह हिन्दी भाषा बहु नृपति-वृन्द-पूजिता बंदिता।\nकर सकती है उन्नत किये वसुधा को आनंदिता।9।\n\nवे भी हैं, है जिन्हें मोह, हैं तन मन अर्पक।\nहैं सर आँखों पर रखने वाले, हैं पूजक।\nहैं बरता बादी, गौरव-विद, उन्नति कारी।\nवे भी हैं जिनको हिन्दी लगती है प्यारी।\nपर कितने हैं, वे हैं कहाँ जिनको जी से है लगी।\nहिन्दू-जनता नहिं आज भी हिन्दी के रंग में रँगी।10।\n\nएक बार नहिं बीस बार हमने हैं जोड़े।\nपहले तो हिन्दू पढ़ने वाले हैं थोड़े।\nपढ़ने वालों में हैं कितने उर्दू-सेवी।\nकितनों की हैं परम फलद अंग्रेजी देवी।\nकहते रुक जाता कंठ है नहिं बोला जाता यहाँ।\nनिज आँख उठाकर देखिए हिन्दी-प्रेमी हैं कहाँ?।11।\n\nअपनी आँखें बन्द नहीं मैंने कर ली हैं।\nवे कन्दीलें लखीं जो तिमिर बीच बली हैं।\nहै हिन्दी-आलोक पड़ा पंजाब-धारा पर।\nउससे उज्ज्वल हुआ राज्य इन्दौर, ग्वालिअर।\nआलोकित उससे हो चली राज-स्थान-बसुंधरा।\nउसका बिहार में देखता हूँ फहराता फरहरा।12।\n\nमध्य-हिन्द में भी है हिन्दी पूजी जाती।\nउसकी है बुन्देलखण्ड में प्रभा दिखाती।\nवे माई के लाल नहीं मुझ को भूले हैं।\nसूखे सर में जो सरोज के से फूले हैं।\nकितनी ही आँखें हैं लगी जिन पर आकुलता-सहित।\nहै जिनके सौरभ रुचिर से सब हिन्दी-जग सौरभित।13।\n\nहै हिन्दी साहित्य समुन्नत होता जाता।\nहै उसका नूतन विभाग ही सुफल फलाता।\nनिकल नवल सम्वाद-पत्र चित हैं उमगाते।\nनव नव मासिक मेगजीन हैं मुग्ध बनाते।\nकुछ जगह न्याय-प्रियतादि भी खुलकर हिन्दी हित लड़ीं।\nकुछ अन्य प्रान्त के सुजन की आँखें भी उस पर पड़ीं।14।\n\nकिन्तु कहूँगा अब तक काम हुआ है जितना।\nवह है किसी सरोवर के कुछ बूँदों इतना।\nजो शाला, कल्पना-नयन सामने खड़ी है।\nअब तक तो उसकी केवल नींव ही पड़ी है।\nअब तक उसका कलका कढ़ा लघुतम अंकुर ही पला।\nहम हैं बिलोकना चाहते जिस तरु को फूला फला।15।\n\nबहुत बड़ा पंजाब औ यहाँ का हिन्दू-दल।\nहै पकड़े चल रहा आज भी उरदू-आँचल।\nगति, मति उसकी वही जीवनाधार वही है।\nउसके उर-तंत्री का धवनि मय तार वही है।\nवह रीझ रीझ उसके बदन की है कान्ति विलोकता।\nफूटी आँखों से भी नहीं हिन्दी को अवलोकता।16।\n\nमुख से है जातीयता मधुर राग सुनाता।\nपर वह है सोहराव और रुस्तम गुण गाता।\nउमग उमग है देश-प्रेम की बातें करता।\nपर पारस के गुल बुलबुल का है दम भरता।\nहम कैसे कहें उसे नहीं हिन्दू-हित की लौ लगी।\nपर विजातीयता-रंग में है उसकी निजता रँगी।17।\n\nभाषा द्वारा ही विचार हैं उर में आते।\nवे ही हैं नव नव भावों की नींव जमाते।\nजिस भाषा में विजातीय भाव ही भरे हैं।\nउसमें फँस जातीय भाव कब रहे हरे हैं।\nहै विजातीय भाव ही का हरा भरा पादप जहाँ।\nजातीय भाव अंकुरित हो कैसे उलहेगा वहाँ।18।\n\nइन सूबों में ऐसे हिन्दू भी अवलोके।\nजिनकी रुचि प्रतिकूल नहीं रुकती है रोके।\nवे होमर, इलियड का पद्य-समूह पढ़ेंगे।\nटेनिसन की कविता कहने में उमग बढ़ेंगे।\nपर जिसमें धाराएँ विमल हिन्दू-जीवन की बहीं।\nवह कविता तुलसी सूर की मुख पर आतीं तक नहीं।19।\n\nमैं पर-भाषा पढ़ने का हूँ नहीं विरोधी।\nचाहिए हो मति निज भाषा भावुकता शोधी।\nजहाँ बिलसती हो निज भाषा-रुचि हरियाली।\nवही खिलेगी पर-भाषा-प्रियता कुछ लाली।\nजातीय भाव बहु सुमन-मय है वर उर उपवन वही।\nहों विजातीय कुछ भाव के जिसमें कतिपय कुसुम ही।20।\n\nहै उरके जातीय भाव को वही जगाती।\nनिज गौरव-ममता-अंकुर है वही उगाती।\nनस नस में है नई जीवनी शक्ति उभरती।\nउस से ही है लहू बूँद में बिजली भरती।\nकुम्हलाती उन्नति-लता को सींच सींच है पालती।\nहै जीव जाति निर्जीव में निज भाषा ही डालती।21।\n\nउस में ही है जड़ी जाति-रोगों की मिलती।\nउस से ही है रुचिर चाँदनी तम में खिलती।\nउस में ही है विपुल पूर्वतन-बुधा-जन-संचित।\nरत्न-राजि कमनीय जाति-गत-भावों अंकित।\nकब निज पद पाता है मनुज निजता पहचाने बिना।\nनहिं जाती जड़ता जाति की निज भाषा जाने बिना।22।\n\nगाकर जिनका चरित जाति है जीवन पाती।\nहै जिनका इतिहास जाति की प्यारी थाती।\nजिनका पूत प्रसंग जाति-हित का है पाता।\nजिनका बर गुण बीरतादि है गौरव-दाता।\nउनकी सुमूर्ति महिमामयी बंदनीय विरदावली।\nनिज भाषा ही के अंक में अंकित आती है चली।23।\n\nउस निज भाषा परम फलद की ममता तज कर।\nरह सकती है कौन जाति जीती धरती पर।\nदेखी गयी न जाति-लता वह पुलकित किंचित।\nजो निज-भाषा-प्रेम-सलिल से हुई न सिंचित।\nकैसे निज सोये भाग को कोई सकता है जगा।\nजो निज भाषा अनुराग का अंकुर नहिं उर में उगा।24।\n\nहे प्रभु अपना प्रकृत रूप सब ही पहचाने।\nनिज गौरव जातीय भाव को सब सनमाने।\nतम में डूबा उर भी आभा न्यारी पावे।\nखुलें बन्द आँखें औ भूला पथ पर आवे।\nनिज भाषा के अनुराग की बीणा घर घर में बजे।\nजीवन कामुक जन सब तजे पर न कभी निजता तजे।25।\n\n","author":"अयोध्या सिंह उपाध्याय ‘हरिऔध’","title":"हिन्दी भाषा \/ अयोध्या सिंह उपाध्याय ‘हरिऔध’"},{"poem":"सज्जनो! देखिए, निज काम बनाना होगा।\nजाति-भाषा के लिए योग कमाना होगा।1।\n\nसामने आके उमग कर के बड़े बीरों लौं।\nमान हिन्दी का बढ़ा आन निभाना होगा।2।\n\nहै कठिन कुछ नहीं कठिनाइयाँ करेंगी क्या।\nफूँक से हमको बलाओं को उड़ाना होगा।3।\n\nसामने आये हमारे जो रुकावट का पहाड़।\nखोदकर उसको भी मिट्टी में मिलाना होगा।4।\n\nउलझनों का जो पड़े राह में बारिधि कोई।\nतेज कुंभज सा हमें काम में लाना होगा।5।\n\nमेहँदियों की तरह पिस जाँय भले ही लेकिन।\nरंग अपना तो हमें खुल के दिखाना होगा।6।\n\nक्यों न इस राह में नुच जाँय या कुचले जावें।\nदूब की भाँति पनप कर के जम आना होगा।7।\n\nजो इसी धुन में ही मिल जायँ कभी मिट्टी में।\nउग के बीजों की तरह सर को उठाना होगा।8।\n\nभगवे कपड़ों से नहीं काम चलेगा प्यारे।\nदेश-हित-रंग में कपड़ों को रँगाना होगा।9।\n\nस्वर्ग औ मुक्ति के झगड़ों से किनारे रह कर।\nजाति-सेवा ही में सब जन्म बिताना होगा।10।\n\nनिज नई पौधा की उर-भू में बड़ी ही रुचि से।\nकर्म अनुराग का बर वृक्ष लगाना होगा।11।\n\nजिन उरों में है घिरा पर-भाषा-ममता-तम।\nदीप वाँ नागरी-प्रियता का जलाना होगा।12।\n\nऐसा कर करके सदा आप फले, फूलेंगे।\nईश की होगी दया, जग में ठिकाना होगा।13।\n\n","author":"अयोध्या सिंह उपाध्याय ‘हरिऔध’","title":"उद्बोधन - 1 \/ अयोध्या सिंह उपाध्याय ‘हरिऔध’"},{"poem":"प्यार के साथ सुधाधाार पिलाने वाली।\nजी-कली भाव विविधा संग खिलाने वाली।\nनागरी-बेलि नवल सींच जिलाने वाली।\nनीरसों मधय सरसतादि मिलाने वाली।\nदेख लो फिर उगी साहित्य-गगन कर उजला।\nअति कलित कान्तिमती चारु हरीचन्द कला।1।\n\nजो रहा मंजु मधुप, नागरी-कमल-पग का।\nजो रहा मत पथिक-प्रेम के रुचिर मग का।\nजो रहा बन्धु सदय भाव-सहित सब जग का।\nजो रहा रक्त गरम जाति की निबल रग का।\nथी जिसे बुध्दि मिली पूत रसिकतादि बलित।\nहै उसी उक्ति-सरसि-कंज की यह कीर्ति कलित।2।\n\nदेखिए आप इसे प्यार भरी आँखों से।\nदीजिए मान दिला आप इसे लाखों से।\nआप पावेंगे इसे मिष्ट अधिक दाखों से।\nआप देखेंगे दमकता इसे सित पाखों से।\nयह लसाएगी उरों बीच सुधा-पूरित सर।\nयह सुनाएगी स अनुराग अलौकिक पिक-स्वर।3।\n\nहै जिसे सूझ मिली कान्ति मनोहर प्यारी।\nपा गया जो है बड़े पुण्य से प्रतिभा न्यारी।\nकैसा होता है कथन उसका मधुर रुचि-कारी।\nकितनी होती है खिली उसकी सुकविता-क्यारी।\nजानना चाहें अगर यह रहस्य पुलकित कर।\nतो पढ़ें आप इसे कंजकरों में लेकर।4।\n\nस्वर्ग-संगीत सरस आठ पहर है होता।\nइस में बहता है महामोद का सुन्दर सोता।\nबीज हितकारिता इसका है बर बरन बोता।\nताप जीका है मधुर बोलना इसका खोता।\nचौगुनी चाप पुरन्दर से हुई जिसकी छटा।\nइस में दिखलाएगी वह मुग्धाकरी कान्त घटा।5।\n\nखींच देवेगी रुचिर चित्र यह दृगों आगे।\nआर्-गौरव का, अमर वृन्द जिसमें अनुरागे।\nछू जिसे कान्ति सने बादले बने धाागे।\nतेज से जिसके तिमिर देश देश के भागे।\nज्योति वह जिसके विमल अंक से उफन निकली।\nकान्त कंदील जगत सभ्यता की जिससे बली।6।\n\nयह सुना जाति-व्यथा आप को जगा देगी।\nदेश-हित-बीज हृदय-भूमि में उगा देगी।\nधर्म का मर् बता मूढ़ता भगा देगी।\nलोक-सेवा में बड़े प्यार से लगा देगी।\nयह मलिन बुध्दि परम पूत बना लेवेगी।\nबन्द होती हुई उर-आँख खोल देवेगी।7।\n\nकंटकों मध्य खिला फूल है चुना जाता।\nकीच के बीच पड़ा रत्न है उठा आता।\nबाहरी रूप जो इस का न भव्य दिखलाता।\nथा उचित तो भी इसे यह प्रदेश अपनाता।\nकिन्तु यह आज बदल रूप रंग आई है।\nमान अब भी न मिले तो बड़ी कचाई है।8।\n\nआज जो बंग-धारा बीच जन्म यह पाती।\nमरहठी गुर्जरी भाषा में जो लिखी जाती।\nमान पा हाथ में लाखों जनों के दिखलाती।\nबन गयी होती विबुधा वृन्द की प्यारी थाती।\nलोग कर ब्योत बड़े चाव से इसे लेते।\nबात ही में नहीं जी में इसे जगह देते।9।\n\nजो कहीं भूल गया नागरी परम नेही।\nप्रेम हिन्दी का न हो तो वृथा बने देही।\nत्याग स्वीकार करें या बने रहें गेही।\nजाति ममता है, जिन्हें धन्य हैं यहाँ वे ही।\nवर विभव, मान, विमल कीर्ति, वही पावेंगे।\nजाति-भाषा को ललक जो गले लगावेंगे।10।\n\n","author":"अयोध्या सिंह उपाध्याय ‘हरिऔध’","title":"अभिनव कला \/ अयोध्या सिंह उपाध्याय ‘हरिऔध’"},{"poem":"वही हैं मिटा देते कितने कसाले।\nवही हैं बड़ों की बड़ाई सम्हाले।\nवही हैं बड़े औ भले नाम वाले।\nवही हैं अँधेरे घरों के उँजाले।\nसभी जिनकी करतूत होती है ढब की।\nजो सुनते हैं, बातें ठिकाने की सब की।1।\n\nबिगड़ती हुई बात वे हैं बनाते।\nधधकती हुई आग वे हैं बुझाते।\nबहकतों को वे हैं ठिकाने लगाते।\nजो ऐंठे हैं उनको भी वे हैं मनाते।\nकुछ ऐसी दवा हाथ उनके है आई।\nकि धुल जाती है जिससे जी की भी काई।2।\n\nभलाई को वे हैं बहुत प्यार करते।\nखरी बात सुनने से वे हैं न डरते।\nकभी वाजिबी बात से हैं न टरते।\nसचाई का दम बेधाड़क वे हैं भरते।\nवे बारीकियों में भी हैं पैठ जाते।\nबहुत डूब वे तह की मिट्टी हैं लाते।3।\n\nनहीं करते वे देश-हित से किनारा।\nनहीं मिलता अनबन को उनसे सहारा।\nबड़ी धुन से बजता है उनका दुतारा।\nसुनाता है जो मेल का राग प्यारा।\nनहीं नेकियाँ, वे किसी की भुलाते।\nनहीं फूट की आग वे हैं जलाते।4।\n\nजो कुढ़ता है जी तो उसे हैं मनाते।\nजो उलझन हुई तो उसे हैं मिटाते।\nजो हठ आ पड़ा तो उसे हैं दबाते।\nकिसी के बतोलों में वे हैं न आते।\nसदा उनकी होती है रंगत निराली।\nबनी रहती है उनके मुखड़े की लाली।5।\n\nयही सोच ऐ उर्दू के जाँ निसारो।\nकहूँगी मैं कुछ लो सुनो औ विचारो।\nतुम्हारी ही मैं हूँ मुझे मत बिसारो।\nमैं हिन्दी हूँ मुझको न जी से उतारो।\nनहीं कोसने या झगड़ने हूँ आई।\nसहमते हुए मैं उलहना हूँ लाई।6।\n\nमुझे बात यह आजकल है सुनाती।\nजश्बा हूँ न मैं औ न हूँ प्यारी थाती।\nगँवारी हूँ मैं और हूँ अनसुहाती।\nपढ़ों को है मेरी गठन तक न भाती।\nमैं खूखी हूँ जीती हूँ करके बहाने।\nनहीं एक भी कल है मेरी ठिकाने।7।\n\nतनिक जो समझ बूझ से काम लेंगे।\nतनिक आँख जो और ऊँची करेंगे।\nसम्हल कर सचाई को जो राह देंगे।\nमैं कहती हूँ तो आप ही यह कहेंगे।\nकभी है न वाजिब मुझे ऐसा कहना।\nभला है नहीं मुझ से यों बिगड़े रहना।8।\n\nजिसे मैंने देहली में न जन कर जिलाया।\nजिसे लखनऊ ला अनोखी बनाया।\nजिसे लाड़ से पाला, पोसा, खेलाया।\nहिलाया, मिलाया, कलेजे लगाया।\nहमें आप मानें जो नाते उसी के।\nतो फिर यों फफोले न फोड़ेंगे जी के।9।\n\nहमीं से है उर्दू का जग में पसारा।\nहमीं से है उसका बना नाम प्यारा।\nहमीं से है उसका रहा रंग न्यारा।\nहमीं से है उसका चमकता सितारा।\nउसी दिन उसे पारसी जग कहेगा।\nन जिस दिन हमारा सहारा रहेगा।10।\n\nभला मैंने उरदू का क्या है बिगाड़ा।\nबता दीजिए कब बनी उसका टाड़ा।\nबसा उसका घर मैंने कब है उजाड़ा।\nकहाँ कब जमा पाँव उसका उखाड़ा।\nखुले जी से उसके सदा काम आई।\nकभी मैंने उसको न समझा पराई।11।\n\nबरहमन के बेटे बड़े मन सुहाते।\nनसीम औ रतन नाथ, जिनसे थे नाते।\nजो वे मुझमें थे, पारसीपन खपाते।\nरहे मुझमें जो उसके जुमले मिलाते।\nतो उनको नहीं मैंने छड़ियाँ लगाईं।\nन डाँटें बताईं, न आँखें दिखाईं।12।\n\nमुसल्मान हो पा बहुत ऊँचा पाया।\nरहीम और खुसरो ने जो जस कमाया।\nमुझे मेरे ही रंग में जो दिखाया।\nमुझे मेरे फूलों ही से जो सजाया।\nतो मैंने न गजरे गले बीच गेरे।\nनहीं फूल उनके सिरों पर बखेरे।13।\n\nबड़े भाव से आरती कर हमारी।\nखिली चाँदनी सी छटा वाली न्यारी।\nजो सूर और तुलसी ने कीरत पसारी।\nअमर जो हुए देव, केशव, बिहारी।\nबड़ा जस, बहुत मान, सच्ची बड़ाई।\nतो रसखान औ जायसी ने भी पाई।14।\n\nकहे देती हूँ बात यह मैं पुकारे।\nमुसल्मान हिन्दू हैं दोनों हमारे।\nये दोनों ही हैं मुझको जी से भी प्यारे।\nये दोनों ही हैं मेरी आँखों के तारे।\nनहीं इनमें कोई है मेरा बेगाना।\nसदा जी से दोनों ही को मैंने माना।15।\n\nगुसाँई ने जिसमें रमायन बनाई।\nकोई पोथी जितनी न छपती दिखाई।\nकला जिसकी है आज देशों में छाई।\nघरों बीच जिसने है गंगा बहाई।\nसुनाती हूँ जिसमें मैं अपना उलहना।\nसितम है उसे कोई बोली न कहना।16।\n\nजो है देश में सब जगह काम आती।\nबहुत लोगों की जो है बोली कहाती।\nजो है झोंपड़े से महल तक सुनाती।\nगठन जिसकी है नित नये रंग लाती।\nकठिन है बिना जिसके घर में निबहना।\nउसे क्या सही है गयी बीती कहना।17।\n\nजिसे सूर ने दे दिया रंग न्यारा।\nबड़े ढब से केशव ने जिसको सँवारा।\nबिहारी ने हीरों से जिसको सिंगारा।\nपिन्हाया जिसे देव ने हार न्यारा।\nउसे अनसुहाती गँवारी बताना।\nकहूँगी मैं है उलटी गंगा बहाना।18।\n\nबहुत राजों ने पाँव जिसका पखारा।\nगले में कई हार अनमोल डाला।\nजिसे वार तन मन उन्होंने उभारा।\nरही उनके जो सब सुखों का सहारा।\nकुढंगी बुरी क्यों उसे हैं बनाते।\nरतन जिसमें हैं सैकड़ों जगमगाते।19।\n\nसदा मीर का ढंग है जी लुभाता।\nबहुत सादापन दाग़ का है सुहाता।\nकलाम इनका है आप लोगों को भाता।\nकभी मोह लेता कभी है रिझाता।\nबता देती हूँ, है यही बात न्यारी।\nबहुत उसमें होती है रंगत हमारी।20।\n\nउमग आप उरदू को दिन दिन बढ़ावें।\nउसे बेबहा मोतियों से सजावें।\nअछूते, बिछे फूल उसमें खिलावें।\nउसे हार भी नौरतन का पिन्हावें।\nमैं फूली कली का बनूँगी नमूना।\nकलेजा मेरा देखकर होगा दूना।21।\n\nहरा देखकर पेड़ अपना लगाया।\nभला कौन है जो न फूला समाया।\nजिसे मैंने अपना नमूना बनाया।\nजिसे मैंने सौ सौ तरह से हिलाया।\nउसे देख फूली फली क्यों जलूँगी।\nकलेजे लगाकर बलाएँ मैं लूँगी।22।\n\nमगर आप से मुझ को इतना है कहना।\nभली बात है सब से हिल मिल के रहना।\nकभी पोत का भी बहुत छोटा गहना।\nउमग कर नहीं जो सकें आप पहना।\nतो कह बात लगती मुझे मत खिझावें।\nन छलनी हमारा कलेजा बनावें।23।\n\nबहुत कह चुकी अब नहीं कुछ कहूँगी।\nकहाँ तक बनँ ढीठ अब चुप रहूँगी।\nसही मानिए आपकी सब सहूँगी।\nमगर बात इतनी सदा ही चहूँगी।\nकभी आप झगड़ों में पड़ मत उलझिए।\nनहीं माँ तो धाई ही मुझ को समझिए।24।\n\nप्रभो! तू बिगड़ती हुई सब बना दे।\nअँधेरे में तू ज्योति न्यारी जगा दे।\nघरों में भलाई का पौधा उगा दे।\nदिलों में सचाई की धारा बहा दे।\nरहे प्यार आपस का सब ओर फैला।\nकिसी से किसी का न जी होवे मैला।25।\n\n","author":"अयोध्या सिंह उपाध्याय ‘हरिऔध’","title":"उलहना \/ अयोध्या सिंह उपाध्याय ‘हरिऔध’"},{"poem":"कुछ उरों में एक उपजी है लता।\nअति अनूठी लहलही कोमल बड़ी।\nदेख कर उसको हरा जी हो गया।\nवह बताई है गयी जीवन-जड़ी।1।\n\nएक भाषा देशभर को दे मिला।\nचाहती है आज यह भारत मही।\nमान यह हिन्दी लहेगी एक दिन।\nहै यही आशालता, वह लहलही।2।\n\nहैं अभी कुछ दिन हुए इसको उगे।\nकिन्तु उस पर हैं बहुत आँखें लगीं।\nसींचिए उस को सलिल से प्यार के।\nलीजिए कर कल्प-लतिका की सगी।3।\n\nआज तक हमने बहुत सींची लता।\nऔ उन्होंने भी हमें पुलकित किया।\nसौरभों वाले सुमन सुन्दर खिला।\nमन किसी ने सौरभित कर हर लिया।4।\n\nफल किसी ने अति सरस सुन्दर दिये।\nहैं किसी में मधुमयी फलियाँ फलीं।\nरंग बिरंगी पत्तियों में मन रमा।\nछबि दिखा आँखें किसी ने छीन लीं।5।\n\nइन लताओं से कहीं उपयोगिनी।\nहै फलद, कामद, फबीली, यह लता।\nपी इसी का स्वाद-पूरित पूत रस।\nजीविता हो जायगी जातीयता।6।\n\nमंजु सौरभ के सहज संसर्ग से।\nसौरभित होगा उचित प्रियता सदन।\nपल इसी की अति अनूठी छाँह में।\nकान्त होगा एकता का बर बदन।7।\n\nजाति का सब रोग देगी दूर कर।\nओषधों की भाँति कर उपकारिता।\nगुण-करी हित कर पवन इस को लगे।\nनित सँभलती जायगी सहकारिता।8।\n\nहैं सभी आशालताएँ सुखमयी।\nहैं परम आधार जीवन का सभी।\nइन सबों की रंजिनी उनरक्तता।\nत्याग सकता है नहीं मानव कभी।9।\n\nकिन्तु सब आशालताएँ व्यक्तिगत।\nहैं न इस आशालता सी उच्चतर।\nऐ सहृदयो! जो न समझा मर्म यह।\nतो सकोगे जाति मुख उज्ज्वल न कर।10।\n\n","author":"अयोध्या सिंह उपाध्याय ‘हरिऔध’","title":"आशालता \/ अयोध्या सिंह उपाध्याय ‘हरिऔध’"},{"poem":"बड़े ही ढँगीले बड़े ही निराले।\nअछूती सभी रंगतों बीच ढाले।\nदिलों के घरों के कुलों के उँजाले।\nसुनो ऐ सुजन पूत करतूत वाले।\nतुम्हीं सब तरह हो हमारे सहारे।\nतुम्हीं हो नई सूझ आँखों के तारे।1।\n\nतुम्हीं आज दिन जाति हित कर रहे हो।\nहमारी कचाई कसर हर रहे हो।\nतनिक, उलझनों से नहीं डर रहे हो।\nनिचुड़ती नसों में लहू भर रहे हो।\nतुम्हीं ने हवा वह अनूठी बहाई।\nकि यों बेलि-हिन्दी उलहती दिखाई।2।\n\nइसे देख हम हैं न फूले समाते।\nमगर यह विनय प्यार से हैं सुनाते।\nतुम्हें रंग वे हैं न अब भी लुभाते।\nकि जिन में रँगे क्या नहीं कर दिखाते।\nकिसी लाग वाले को लगती है जैसी।\nतुम्हें आज भी लौ लगी है न वैसी।3।\n\nसुयश की ध्वजा जो सुरुचि की लड़ी है।\nसुदिन चाह जिस के सहारे खड़ी है।\nसभी को सदा आस जिस से बड़ी है।\nसकल जाति की जो सजीवन जड़ी है।\nबहुत सी नई पौधा ही वह तुम्हारी।\nनहीं आज भी जा सकी है उबारी।4।\n\nजननि-गोद ही में जिसे सीख पाया।\nजिसे बोल घर में मनों को लुभाया।\nदिखा प्यार, जिसका सुरस मधु मिलाया।\nउमग दूध के साथ माँ ने पिलाया।\nबरन ब्योंत के साथ जिस के सुधारे।\nकढ़े तोतली बोलियों के सहारे।5।\n\nसभी जाति के लाल सुधा-बुधा के सँभले।\nवही माँ की भाषा ही पढ़ते हैं पहले।\nइसी से हुए वे न पचड़ों से पगले।\nपड़े वे न दुविधा में सुविधा के बदले।\nभला किसलिए वे न फूले फलेंगे।\nसुकरता सुकर जो कि पकड़े चलेंगे।6।\n\nमगर वह नई पौधा कितनी तुम्हारी।\nअभी आज भी हो रही है दुखारी।\nलदा बोझ ही है सिरों पर न भारी।\nभटकती भी है बीहड़ों में बिचारी।\nविकल हैं विजातीय भाषा के भारे।\nअहह लाल सुकुमार मति वे तुमारे।7।\n\nसुतों को, पड़ोसी मुसलमान भाई।\nपढ़ाएँगे पहले न भाषा पराई।\nपड़ी जाति कोई न ऐसी दिखाई।\nसमझ बूझ जिसने हो निजता गँवाई।\nमगर एक ऐसे तुम्हीं हो दिखाते।\nकि अब भी हो उलटी ही गंगा बहाते।8।\n\nतुमारे सुअन प्यार के साथ पाले।\nभले ही सहें क्यों न कितने कसाले।\nउन्हें क्यों सुखों के न पड़ जायँ लाले।\nपड़े एक बेमेल भाषा के पाले।\nमगर हो तुम्हीं जो नहीं आँख खुलती।\nनहीं किसलिए जी की काई है धुलती।9।\n\nभला कौन लिपि नागरी सी भली है।\nसरलता मृदुलता में हिन्दी ढली है।\nइसी में मिली वह निराली थली है।\nसुगमता जहाँ सादगी से पली है।\nमृदुलमति किसी से न ऐसी खिलेगी।\nसहज बोधा भाषा न ऐसी मिलेगी।10।\n\nमगर इन दिनों तो यही है सुहाता।\nरखे और के साथ ही लाल नाता।\nसदा ही कलपती रहे क्यों न माता।\nमगर तुम बना दोगे उसको विमाता।\nअलिफष् बे का सुत को रहेगा सहारा।\nसुधा की कढ़ें क्यों न हिन्दी से धारा।11।\n\nअगर अपनी जातीयता है बचाना।\nअगर चाहते हो न निजता गँवाना।\nअगर लाल को लाल ही है बनाना।\nअगर अपने मुँह में है चन्दन लगाना।\nसदा तो मृदुल बाल मति को सँभालो।\nउसे वेलि हिन्दी-बिटप की बना लो।12।\n\nसमय पर न कोई प्रभो चूक पावे।\nभली कामना बेलि ही लहलहावे।\nविकसती हृदय की कली दब न जावे।\nस्वभाषा सभी को प्रफुल्लित बनावे।\nखिले फूल जैसे सभी के दुलारे।\nफलें और फूलें बनें सब के प्यारे।13।\n\n","author":"अयोध्या सिंह उपाध्याय ‘हरिऔध’","title":"एक विनय \/ अयोध्या सिंह उपाध्याय ‘हरिऔध’"},{"poem":"मति मान-सरोवर मंजुल मराल।\nसंभावित समुदाय सभासद वृन्द।\nभाव कमनीय कंज परम प्रेमिक।\nनव नव रस लुब्धा भावुक मिलिन्द।1।\n\nकृपा कर कहें बर बदनारबिन्द।\nअनिन्दित छवि धाम नव कलेवर।\nबासंतिक लता तरु विकच कुसुम।\nकलित ललित कुंज कल कण्ठ स्वर।2।\n\nक्यों बिमुग्ध करते हैं मानव मानस।\nमनोहरता है मिली क्यों उन्हें अपार।\nचिन्तनीय क्या नहीं है यह चारु कृति।\nअनुभवनीय नहीं क्या यह व्यापार।3।\n\nकल कौमुदी विकास विकासित निशि।\nसकल कला निकेत कान्त कलाधार।\nअनन्त तारकावली लसित गगन।\nअलौकिक प्रभा पुंजमय प्रभाकर।4।\n\nउत्ताल तरंग-माला आकुल जलधि।\nकल कल नाद-रता उल्लासित सरि।\nनव नव लीला मयी निखिल अवनि।\nआलोक किरीट शोभी गौरवित गिरि।5।\n\nअवलोक होता नहीं क्या चकित चित।\nक्या हृदय होता नहीं बहु विकसित।\nभव कवि-कुल-गुरु कल कृति मधय।\nअलौकिक काव्य कला क्या नहीं निहित।6।\n\nएक एक रजकण है भाव प्रवण।\nएक एक बन तृण है रहस्य थल।\nउच्च कल्पना प्रसूत लालित्य निलय।\nतरु का है एक एक फल फूल दल।7।\n\nरस-सोत कहाँ पर नहीं प्रवाहित।\nकमनीयता है कहाँ नहीं विद्यमान।\nविलसित कहाँ नहीं लोकोत्तार कान्ति।\nमुग्धता नहीं है कहाँ पर मूर्तिमान।8।\n\nकर सका जो प्रवेश रस-सोत मध्य।\nअवलोक सका जो कि लालित्य ललाम।\nजो जन विमुग्ध बना मुग्धता बिबश।\nधरातल में है हुआ वही लब्धा काम।9।\n\nजान सका जितना हो जो यह रहस्य।\nवह उतना ही हुआ प्रेम-पय-सिक्त।\nउतना ही चित हुआ उसका अमल।\nवह उतना ही हुआ रस-अभिषिक्त।10।\n\nहोगा वही निज देश सुत प्रेम मत।\nहोगा वही निज जाति-अनुराग रत।\nग्रहण करेगा वही स्वतंत्रता-मंत्र।\nसाधन करेगा वही स्वाधीनता-व्रत।11।\n\nमानस मुकुर मधय उसी के, समस्त।\nरहस्य प्रति फलित होगा यथोचित।\nउसी का पुनीत मन करेगा मनन।\nयथा तथ्य मननीय प्रसंग अमित।12।\n\nहो सकेगा वही देश-दुख से दुखित।\nहो सकेगा वही जाति-हित में निरत।\nउसी का बिचार होगा उन्नत उदार।\nलोक हित रत होगा वही अविरत।13।\n\nआत्म त्याग ब्रत ब्रती अचल अटल।\nवही होगा धीर बीर पावन चरित।\nसरल विशाल उर उन्नत स्वभाव।\nवही होगा अति पूत भाव से भरित।14।\n\nहोवेगा मधुर तर उसका कथन।\nसरस सओज शुचि महा मुग्धाकर।\nहोती है उसी में वह संजीवनी शक्ति।\nपाके जिसे जाति बने अजर अमर।15।\n\nपाकर उसी से जग प्रथित विभूति।\nहोते हैं सओज ओज-रहित सकल।\nतेज:पुंज कलेवर परम निस्तेज।\nसजीव निर्जीव तथा सबल अबल।16।\n\nउसी के प्रभाव से हैं प्रभावित वेद।\nसकल उपनिषद आगम अखिल।\nभवताप तप्त हित वही है जलद।\nवही है पातक पंक पावन सलिल।17।\n\nपुनीत महाभारत तथा रामायण।\nउसी की विमल कीर्ति के हैं वर केतु।\nपा जिसे जातीयता है आज भी जीवित।\nगौरव सरित वर के हैं जो कि सेतु।18।\n\nये पुनीत ग्रंथ सब हैं महा महिम।\nसार्वभौमता के ये हैं प्रबल प्रमाण।\nहैं हमारी सभ्यता के सर्वोत्ताम चिन्ह।\nहैं हमारी दिव्यता के दिव्यतम प्राण।19।\n\nये हैं वह अलौकिक प्रभामय मणि।\nजिस की प्रभा से हुआ जग प्रभावान।\nउन्हीं के किरण जाल से हो समुज्ज्वल।\nतिमिर रहित हुए तमोमय स्थान।20।\n\nये हैं वह रमणीय, रंग-स्थल जहाँ।\nकर अभिनीत नव नव अभिनय।\nपूजनीय पूर्वतन अभिनेता गण।\nकरते हैं मानवता पूरित हृदय।21।\n\nआत्मबल आत्म-त्याग आदि के आदर्श।\nदेश-प्रेम जाति-प्रेम प्रभृति के भाव।\nपरम कौशल साथ कर प्रदर्शन।\nडालते हैं चित पर अमित प्रभाव।22।\n\nदिखला सजीव दृश्य देश समुन्नति।\nसामाजिक संगठन जाति उन्नयन।\nसूखी हुई नसें बना बना सरुधिर।\nकरते हैं उन्मीलित मीलित नयन।23।\n\nअत: आज कर-बध्द है यह विनय।\nबर्तमान कबि-कुल-चरण समीप।\nतिरोहित क्यों न किया जाय देश-तम।\nप्रज्वलित कर अति उज्ज्वल प्रदीप।24।\n\nप्राप्त क्यों न किया जाय बहुमूल्य रत्न।\nमंथन सदैव कर भव-पारावार।\nक्यों न किया जाय कल कुसुम चयन।\nप्राकृतिक नन्दन कानन में पधार।25।\n\nबात यह सत्य है कि सकल महर्षि।\nव्यास देव तथा पूज्य बालमीक पद।\nहै बहुत गुरु, अति उच्च, पूततम।\nपद पद पर वह है विमुक्ति प्रद।26।\n\nकिन्तु आप भी हैं उन्हीं के तो वंशधार।\nरुधिर उन्हीं का आप में है संचरित।\nउन्हीं का प्रभाव मय वैद्युतिक कण।\nभवदीय भाव मधय क्या नहीं भरित।27।\n\nभला फिर होगा कौन कार्य असंभव।\nकैसे न करेंगे फिर असाध्य साधन।\nकरेंगे प्रवेश क्यों न भाव-राज्य मध्य।\nभक्ति साथ भारती का कर आराधान।28।\n\nकालिदास भवभूति आदि महा कवि।\nपदानुसरण कर जिनका सप्रेम।\nख्यात हुए, कल्पतरु पग वह पूज।\nबांछित लहेंगे क्यों न, होगा क्यों न क्षेम।29।\n\nइसी पग-कल्पतरु-छाया में बिराज।\nगोस्वामी प्रवर ने हैं बीछे वह फूल।\nसौरभित जिससे है भारत-धारणि।\nजो है अति मानस-मधुर अनुकूल।30।\n\nफिर कैसे आप होंगे नहीं लब्धा काम।\nकैसे नहीं सिध्द प्राप्त होवेगी प्रचुर।\nयदि होगा लोक-राग-रंजित हृदय।\nयदि होगा जाति-प्रेम-सुधासिक्त उर।31।\n\nबसुधा ललाम भूता भारत अवनि।\nनवल आलोक से है आलोकित आज।\nसमुन्नति का है जहाँ तहाँ कोलाहल।\nपरम समाकुल है सकल समाज।32।\n\nकिन्तु आज भी है अति संकुचित दृष्टि।\nयथोचित खुला नहीं आज भी नयन।\nकंटकित पथ आज भी है कंटकित।\nकिन्तु करते हैं तो भी ख-पुष्प चयन।33।\n\nसंघ शक्ति इस युग का है मुख्य धर्म।\nजाति-संगठन इस काल का है तंत्र।\nसर्वत्र एकीकरण का है घोर नाद।\nसहयोग आज काल का है महामंत्र।34।\n\nकिन्तु हम आज भी हैं प्रतिकूल गति।\nआज भी विभिन्नता ही में हैं हम रत।\nबची खुची रही सही जो थी संघ शक्ति।\nछिन्न भिन्न हो रही है वह भी सतत।35।\n\nजातीय सभाएँ जाति जाति के समाज।\nनाना जातियों के भिन्न भिन्न पाठागार।\nजिस भाँति संचालित हो रहे हैं आज।\nसहकारिता का कर देवेंगे संहार।36।\n\nउनसे असहयोग पायेगा सुयोग।\nजाति संगठन पर होगा बज्रपात।\nजातीयता का रहेगा कैसे वहाँ पक्ष।\nजहाँ पर प्रति दिन होगा पक्षपात।37।\n\nदेवालय विद्यालय सभा औ समाज।\nजाति सम्मिलन के हैं सर्वमान्य केन्द्र।\nयदि नहीं एही रहे अवरित द्वार।\nकर न सकेंगे एकीकरण सुरेन्द्र।38।\n\nगुथे हुए एक सूत्र में हैं जो कुसुम।\nउन्हें छिन्न भिन्न कर एकाधिक बार।\nदुस्तर है, बरंच है विडम्बना मात्र।\nफिर बना लेना वैसा सुसज्जित हार।39।\n\nकिन्तु तम में हैं वे ही जो हैं ज्योतिर्मान।\nनेत्र जिन के हैं खुले उन्हीं के हैं बन्द।\nकैसे दिखलावें हम व्यथित हृदय।\nआह! है बड़ा ही मर्म बेधी यह द्वन्द्व।40।\n\nप्रति दिन हिन्दू जाति का है होता ह्रास।\nसंख्या है हमारी दिन दिन होती न्यून।\nच्युत हो रहे हैं निज बर वृन्त त्याग।\nअचानक कतिपय कलित प्रसून।41।\n\nधर्म पिपासा से हो हो बहु पिपासित।\nबैदिक पुनीत पथ सका कौन त्याग।\nप्रवाहित शान्ति-धारा सकेगा न कर।\nभगवती भागीरथी-सलिल बिराग।42।\n\nसामाजिक कतिपय कुत्सित नियम।\nअति संकुचित छूतछात के बिचार।\nहर ले रहे हैं आज हमारा सर्वस्व।\nगले का भी आज छीन ले रहे हैं हार।43।\n\nएक ओर काम-ज्वाला में है होता हुत।\nविपुल विभव तनमन मणि माल।\nअन्य ओर हो हो पेट-ज्वाला से बिबश।\nलूटे जा रहे हैं मेरे बहु मूल्य लाल।44।\n\nजिन्हें हम छूते नहीं समझ अछूत।\nजो हैं माने गये सदा परम पतित।\nपास उनके है होता क्या नहीं हृदय।\nवेदनाओं से वे होते क्या नहीं व्यथित।45।\n\nउनका कलेजा क्या है पाहन गठित।\nमांस ही के द्वारा वह क्या है नहीं बना।\nलांछित ताड़ित तथा हो हो निपीड़ित।\nउनके नयन से है क्या न ऑंसू छना।46।\n\nकब तक रहें दुख-सिंधु में पतित।\nकब तक करें पग-धूलि वे बहन।\nकब तक सहें वह साँसतें सकल।\nकर न सकेगा जिसे पाहन सहन।47।\n\nहमारे ही अविवेक का है यह फल।\nहमारी कुमति का है यह परिणाम।\nहमें छोड़ नित होती जाती है अलग।\nपरम सहन शील संतति ललाम।48।\n\nकिन्तु आज भी न हुआ हृदय द्रवित।\nआज भी न हुआ हमें हितहित ज्ञान।\nछोड़ कर भयावह संकुचित भाव।\nहम नहीं बना सके हृदय महान।49।\n\nहिन्दू जाति जरा से है आज जर्जरित।\nउसका है एक एक लोम व्यथा-मय।\nचित-प्रकम्पित-कर रोमांच कारक।\nउसके हैं एक नहीं अनेक विषय।50।\n\nसामने रखे जो गये विषय युगल।\nवे हैं निदर्शन मात्र; यदि कवि गण।\nइन पर देंगे नहीं समुचित दृष्टि।\nग्रहण करेगी जाति किस की शरण।51।\n\nकिन्तु क्या कर्तव्य किया गया है पालन।\nक्या सुनाया गया वह अद्भुत झंकार।\nजिस से हृदय-यंत्र होवे निनादित।\nबज उठें चित-वृत्ति वर वीणा-तार।52।\n\nजिस कवि किम्वा कवि पुंगव का चित।\nहै न जाति दयनीय दशा चित्र पट।\nवह हो सरस होवे भूरि भाव मय।\nसंजीवनी शक्ति प्रद है न सुधा-घट।53।\n\nकाव्यता को कैसे प्राप्त होगा वह काव्य।\nजिस काव्य से न होवे जातीय उत्थान।\nवह कविता है कभी कविता ही नहीं।\nजिस कविता में हो न जातीयता-तान।54।\n\nजाति दुख लिखे जो न लेखनी ललक।\nतो कहूँगा रही, मुखलालिमा ही नहीं।\nवह लेवे बार बार भले ही किलक।\nकालिमामयी की गयी कालिमा ही नहीं।55।\n\nभावुकता प्रिय कैसे बनें तो भावुक।\nभाव जो न करे जाति-अभाव प्रगट।\nजाति-प्रेम कमनीय वंशी-धवनि बिना।\nहोवेगा अकान्त कल्पना-कालिन्दी-तट।56।\n\nनवरस मर्म जाना तो न जाना कुछ।\nजान पाया जब नहीं जाति का ही मर्म।\nजाति को ही जो न सका कर्मरत कर।\nकवि-कर्म कैसे तब होगा कवि-कर्म।57।\n\nजिस सुललित कला-निलय की कला।\nविलोक रहे हैं सब थल सब काल।\nउसी सुविभूति मय के हैं सुविभूति।\nउसी मणिमाल के हैं आप लोग लाल।58।\n\nकविगण आप में है वह दिव्य ज्योति।\nहरण करेगी जो कि जाति का तिमिर।\nबरस सरस-सुधा करो जाति हित।\nफैलाओ दिगन्त कीर्ति परम रुचिर।59।\n\nटले विघ्न बाधा होवे मंगल सतत।\nसब फूलें फलें सब ही का होवे भला।\nसभासद सुखी रहें सभा का हो हित।\nभारत-अवनि होवे सुजला सुफला।60।\n\n","author":"अयोध्या सिंह उपाध्याय ‘हरिऔध’","title":"वक्तव्य \/ अयोध्या सिंह उपाध्याय ‘हरिऔध’"},{"poem":"कलित-कूल को धवनित बना कल-कल-धवनि द्वारा।\nविलस रही है विपुल-विमल यह सुरसरि-धारा।\nअथवा सितता-सदन सतोगुण-गरिमा सारी।\nला सुरपुर से सरि-स्वरूप में गयी पसारी।\nया भूतल में शुचिता सहित जग-पावनता है बसी।\nया भूप-भगीरथ-कीर्ति की कान्त-पताका है लसी।1।\n\nबूँद बूँद में वेद-वैद्युतिक-शक्ति भरी है।\nअर्थ-ललित-लीला-निकेत सारी-लहरी है।\nभारतीय-सभ्यता-पीठ है पूत-किनारा।\nहै हिन्दू-जातीय-भाव का सोत-सहारा।\nजीवन है आश्रम-धर्म का जद्दुसुता-जीवन बिमल।\nहै एक एक बालुका-कण भुक्ति मुक्ति का पुण्य-थल।2।\n\nवैदिक-ऋषि के बर-विवेक-पादप का थाला।\nबुध्ददेव के धर्म-चक्र का धुरा निराला।\nभारतीय आदर्श-विभाकर का उदयाचल।\nकोटि-कोटि जन भक्ति भाव वैभव का सम्बल।\nहै व्यासदेव सान्तनु-सुअन से महान जन का जनक।\nसुरसरि-प्रवाह है सिध्दि का साधन कल-कृति-खनि कनक।3।\n\nवह हिन्दू-कुल कलित कीर्ति की कल्पलता है।\nमानवता-ममता-सुमूर्ति की मंजुलता है।\nअपरिसीम-साहस-सुमेरु की है सरि-धारा।\nहै महान-उद्योग-देव दिवि-गौरव-दारा।\nजातीय अलौकिक-चिन्ह है आर्य-जाति उत्फुल्लकर।\nसुख्याति मालती-माल है बहु-विलसित शिव-मौलि पर।4।\n\nवह अब भी है बिपुल-जीवनी-शक्ति बितरती।\nरग रग में है आर्य जाति के बिजली भरती।\nउसका जय जय तुमुलनाद है गगन विदारी।\nरोम रोम में जन जन के साहस-संचारी।\nप्रति वर्ष हो मिलित है उसे जन-समूह आराधाता।\nइक्कीस कोटि को नाम है एक-सूत्रा में बाँधाता।5।\n\nवह सुधिा है उस आत्म-शक्ति की हमें दिलाती।\nजो हरि-पद में लीन ललित-गति को है पाती।\nमहि-मण्डल में ब्रह्म-कमण्डल-जल जो लाई।\nशिव-शिर विलसित वर-विभूति जिसने अपनाई।\nजिसके लाये जलधाार ने भारत-धारा पुनीत की।\nजो धाूलि-भूत बहु मनुज को पहुँचा सुरपुर में सकी।6।\n\nवह है महिमा मयी देव महिदेव समर्चित।\nकुसुम-दाम-कमनीय चारु-चन्दन से चर्चित।\nकिन्तु सरस है एक एक रज-कण को करती।\nमिल मिल कर है मलिन से मलिन का मल हरती।\nकरती है कितनी अवनि को कनक-प्रसू कर रज-वहन।\nदे जीवन जनहित के लिए कर विभक्त यजनीय-तन।7।\n\nहै अवगत पर कहाँ हमें है महिमा अवगत।\nयदि उन्नत हिन्दू-समाज होता है अवनत।\nहोते घर में पतितपावनी सुरसरि-धारा।\nकह अछूत हम क्यों अछूत से करें किनारा।\nकैसे न रसातल जायँगे हित हमको प्यारा नहीं।\nहै छूतछात से मिल सका छिति में छुटकारा नहीं।8।\n\nपूत सदा लाखों अपूत करे कर सकते हैं।\nबहु-अछूत की छूतछात को हर सकते हैं।\nकभी बिछुड़तों को न छोड़ना हमको होगा।\nमुँह जीवन से नहीं मोड़ना हमको होगा।\nजो समझें अपनी भूल को लाग लगे की लाग हो।\nजो हमें देश का धार्म का सुरसरि का अनुराग हो।9।\n\nक्यों गौरव का गान करें गौरव जो खोवें।\nकरें भक्ति क्यों जो न भक्त हम जी से होवें।\nपतित जो न हों पूत पतितपावनी कहें क्यों।\nछू छू पावन सलिल अछूत अछूत रहें क्यों।\nतो कहाँ हमारी भावना भले भाव से है भरी।\nजो स्वर्ग सदृश नहिं कर सकी सकल देश को सुरसरी।10।\n\n","author":"अयोध्या सिंह उपाध्याय ‘हरिऔध’","title":"भगवती भागीरथी \/ अयोध्या सिंह उपाध्याय ‘हरिऔध’"},{"poem":"है पुनीत कल्लोल सकल कलिकलुष-विदारी।\nहै करती शुचि लोल लहर सुरलोक-बिहारी।\nभूरि भाव मय अभय भँवर है भवभय खोती।\nअमल धावल जलराशि है समल मानस धाोती।\nबहुपूत चरित विलसित पुलिन है पामरता-पुंज यम।\nहै विमल बालुका पाप-कुल-कदन काल-करवाल सम।1।\n\nवन्दनीयतम वेद मंत्रा से है अभिमंत्रिात।\nआगम के गुणगान-मंच पर है आमंत्रिात।\nवाल्मीक की कान्त उक्ति से है अभिनन्दित।\nभारत के कविता-कलाप द्वारा है वन्दित।\nनाना-पुराण यश-गान से है महान-गौरव भरी।\nसुरलोक-समागत शुचि-सलिल भूसुर-सेवित-सुरसरी।2।\n\nपाहन उर से हो प्रसूत सुरधाुनि की धारा।\nद्रवीभूत है परम, मृदुलता-चरम-सहारा।\nरज-लुंठित हो रुचिर-रजत-सम कान्तिवती है।\nअसरल-गति हो सहज-सरलता-मूर्तिमती है।\nहो निम्न-गामिनी कर सकी हिमगिरि-शिर ऊँचा परम।\nसंगम द्वारा उसके हुआ पतित-पयोनिधिा पूज्यतम।3।\n\nब्रज-भू ब्रजवल्लभ पुनीत रस से बहु-सरसी।\nहै कलिन्द-नन्दिनी अंक में उसके बिलसी।\nअवधा अवधापति वर-विभूति से भूतिवती बन।\nसरयू उसमें हुई लीन कर के विलीन तन।\nभारत-गौरव नरदेव के गौरव से हो गौरवित।\nकर सुर समान बहु असुर को अवनि लसि है सुरसरित।4।\n\nजो यह भारत-धारा न सुर धाुनि-धारा पाती।\nसुजला सुफला शस्य-श्यामला क्यों कहलाती।\nउपबन अति-रमणीय विपिन नन्दन-बन जैसे।\nकल्प-तुल्य पादप-समूह पा सकती कैसे।\nबिलसित उसमें क्यों दीखते अमरावति ऐसे नगर।\nजिनकी विलोक महनीयता मोहित होते हैं अमर।5।\n\nहै वह माता दयामयी ममता में माती।\nहै अतीव-अनुराग साथ पय-मधाुर पिलाती।\nभाँति भाँति के अन्न अनूठे फल है देती।\nरुज भयावने निज प्रभाव से है हर लेती।\nकानों में परम-विमुग्धा-कर मधाुमय-धवनि है डालती।\nकई कोटि संतान को प्रतिदिन है प्रतिपालती।6।\n\nभूतनाथ किस भाँति भवानी-पति कहलाते।\nपामर-परम, पुनीत-अमर-पद कैसे पाते।\nआर्य-भूमि में आर्य-कीर्ति-धारा क्यों बहती।\nतीर्थराजता तीर्थराज में कैसे रहती।\nक्यों सती के सदृश दूसरी दुहिता पाता हिम अचल।\nक्यों कमला के बदले जलधिा पाता हरिपद कमलजल।7।\n\nराजा हो या रंक अंक में सब को लेगी।\nचींटी को भी नीर चतुर्मुख के सम देगी।\nकाँटों से हो भरी कुसुम-कुल की हो थाती।\nसभी भूमि पर सुधाातुल्य है सुधाा बहाती।\nजीते है जीवन-दायिनी अमर बनाती है मरे।\nजो तरे न तारे और के वे सुरसरि तारे तरे।8।\n\nचतुरानन ने उसे चतुरता से अपनाया।\nपंचानन ने शिर पर आदर सहित चढ़ाया।\nसहस-नयन के सहस-नयन में रही समाई।\nलाखों मुख से गयी गुणावलि उसकी गाई।\nकर मुक्ति-कामना कूल पर कई कोटि मानव मरे।\nपीपी उसका पावन-सलिल अमित-अपावन हैं तरे।9।\n\nफैली हिमगिरि से समुद्र तक सुरसरि धारा।\nकाम हमारा सदा साधा सकती है सारा।\nविपुल अमानव का वह मानव कर लेवेगी।\nजीवित जाति समान सबल जीवन देवेगी।\nजो बल हो बुध्दि विवेक हो वैभव हो विश्वास हो।\nतो क्यों न बनें सुरतुल्य हम क्यों न स्वर्ग आवास हो।10।\n\n","author":"अयोध्या सिंह उपाध्याय ‘हरिऔध’","title":"पुण्यसलिला \/ अयोध्या सिंह उपाध्याय ‘हरिऔध’"},{"poem":"वैदिकता-विधि-पूत-वेदिका बन्दनीय-बलि।\nवेद-विकच-अरविन्द मंत्र-मकरन्द मत-अलि।\nआर्य-भाव कमनीय-रत्न के अनुपम-आकर।\nविविध-अंध-विश्वास तिमिर के विदित-विभाकर।\nनाना-विरोध-वारिद-पवन कदाचार-कानन-दहन।\nहैं निरानन्द तरु-वृन्द के दयानन्द-आनन्द-घन।1।\n\nवैदिक-धर्म न है प्रदीप जो दीप्ति गँवावे।\nतर्क-वितर्क-विवाद-वायु बह जिसे बुझावे।\nमलिन-विचार-कलंक-कलंकित है न कलाधर।\nप्रभाहीन कर सके जिसे उपधार्म प्रभाकर।\nवह है दिवि-दुर्लभ दिव्यमणि दुरित-तिमिर है खो रहा।\nउसके द्वारा भू-वलय है विपुल-विभूषित हो रहा।2।\n\nपंचभूत से अधिक भूतियुत है विभु-सत्ता।\nप्रभु प्रभाव से है प्रभाव मय पत्ता पत्ता।\nहै त्रिलोक में कला अलौकिक-कला दिखाती।\nसकल ज्ञान विज्ञान विभव है भव की थाती।\nउन पर समान संसार के मानव का अधिकार है।\nमहि-धर्म-नियामक-वेद का यह महनीय-विचार है।3।\n\nबिना मुहम्मद औ मसीह मूसा के माने।\nमनुज न होगा मुक्त मनुजता महिमा जाने।\nउनके पथ के पथिक यह विपथ चल हैं कहते।\nरंग रंग से बाद तरंगों में है बहते।\nपर यह वैदिक सिध्दान्त है उच्च-हिमाचल सा अचल।\nमानव पा सकता मुक्ति है बने आत्मबल से सबल।4।\n\nसत्य सत्य है, और सत्य सब काल रहेगा।\nन्याय-सिंधु का न्यास-वारि कर न्याय बहेगा।\nवहाँ जहाँ, हैं विमल विवेक विमलता पाते।\nहोगा मानव मान एक मानवता नाते।\nहै जगतपिता सबका पिता वेद बताते हैं यही।\nप्रभु प्रभु-जन प्यारे हैं जिन्हें प्रभु के प्यारे हैं वही।5।\n\nहो वैदिक ए वेदतत्तव हम को थे भूले।\nमूल त्याग हम रहें फूल फल दल ले फूले।\nधूम धाम से रहे पेट के करते धंधो।\nयुक्ति-भार से रहे उक्ति के छिलते कंधो।\nथे बसे देश में पर न थे देश देश को जानते।\nहम मनमानी बातें रहे मनमाना कर मानते।6।\n\nकर कर बाल विवाह अबल बन थे बल खोते।\nदुखी थे न विधावों को विधावापन से होते।\nसमझ लूट का माल लूटते थे ईसाई।\nमुसलमान की मुसलमानियत थी रँग लाई।\nहम दिन दिन थे तन-बिन रहे तन को गिनते थेनतन।\nनिपतन गति थी दूनी हुई पल पल होता था पतन।7।\n\nभूल में पड़े, भूल को, समझ भूल न पाते।\nदेख देख कर दुखी-जाति-दुख देख न पाते।\nकर्म भूमि पर था न कर्म का बहता सोता।\nधर्म धर्म कह धर्म-मर्म था ज्ञात न होता।\nउस काल अलौकिक लोक ने हमें अलौकिक बल दिया\nआ दयानन्द-आलोक ने आलोकित भूतल किया।8।\n\nपिला उन्होंने दिया आत्मगौरव का प्याला।\nबना उन्होंने दिया मान ममता मतवाला।\nजी में भर जातीय भाव कर सजग जगाया।\nदेश प्रेम के महामन्त्र से मुग्ध बनाया।\nबतलाया ऐ ऋषि वंशधार है तुम में वह अतुल बल।\nजो सकल सफलता दान कर करे विफल जीवन सफल।9।\n\nवह नवयुग का जनक विविध सुविधान विधाता।\nबात बात में यही बात कहता बतलाता।\nजो है जीवन चाह सजीवन तो बन जाओ।\nनाना रुज से ग्रसित जाति को निरुज बनाओ।\nवे एक सूत्र में हैं बँधो जिन्हें बाँधते बेद हैं।\nवे भेद भेद समझे नहीं जो मानते विभेद हैं।10।\n\nप्रतिदिन हिन्दू जाति पतन गति है अधिकाती।\nनित लुटते हैं लाल छिनी ललना है जाती।\nहै दृग के सामने आँख की पुतली कढ़ती।\nहोती है ला बला बला-पुतलों की बढ़ती।\nमन्दिर हैं मिलते धूल में देवमूर्ति है टूटती।\nअपनी छाती भारत-जननि कलप कलप है कूटती।11।\n\nजाग जाग कर आज भी नहीं हिन्दू जागे।\nभाग भाग कर भय भयावने भूत न भागे।\nलाल लाल आँखें निकाल है काल डराता।\nहै नाना जंजाल जाल पर जाल बिछाता।\nहै निर्बलता टाले नहीं निर्बल तन मन की टली।\nखुल खुल आँखें खुलती नहीं, नहीं बात खलती खली।12।\n\nहै अनेकता प्यार एकता नहीं लुभाती।\nहै अनहित से प्रीति बात हित की नहिं भाती।\nरंग रहा है बिगड़ बदल हैं रंग न पाते।\nहै न रसा में ठौर रसातल को हैं जाते।\nहैं अन्धकार में ही पड़े अंधापन जाता नहीं।\nहै लहू जाति का हो रहा लहू खौल पाता नहीं।13।\n\nक्या महिमामय वेद-मंत्र में है न महत्ता।\nराम नाम में रही नाम को ही क्या सत्ता।\nक्या धाँस गयी धारातल में सुरधुनि की धारा।\nआर्य जाति को क्या न आर्य गौरव है प्यारा।\nक्या सकल अवैदिक नीतियाँ वैदिकता से हैं बली।\nक्या नहीं भूतहित भूति है भारत भूतल की भली।14।\n\nसोचो सँभलो मत भूलो घर देखो भालो।\nसबल बनो बल करो सब बला सिर की टालो।\nदिखला दो है जगत विजयिनी विजय हमारी।\nरग रग में है रुधिार उरग-गति-गर्व प्रहारी।\nवर कर वैदिक विरदावली वरद वेद पथ पर चलो।\nसबको दो फलने फूलने और आप फूलो फलो।15।\n\n","author":"अयोध्या सिंह उपाध्याय ‘हरिऔध’","title":"गौरव गान \/ अयोध्या सिंह उपाध्याय ‘हरिऔध’"},{"poem":"बाढ़ में जो बहे न बढ़ बोले।\nकिसलिए तो बहुत बढ़े आँसू।\nजो कलेजा न काढ़ पाया तो।\nकिसलिए आँख से कढ़े आँसू।1।\n\nअड़ अगर बार बार अड़ती है।\nतो रहे क्यों नहीं अडे आँसू।\nजो निकाले न जी कसर निकली।\nआँख से क्यों निकल पड़े आँसू।2।\n\nफेर में डालते हमें जो थे।\nतो फिराये न क्यों फिरे आँसू।\nजो किसी आँख से गये गिर तो।\nकिसलिए आँख से गिरे आँसू।3।\n\nजान जिन में है जान वाले वे।\nहैं गिराते न जी गये आँसू।\nप्यास थी आबरू बचाने की।\nफिर अजब क्या कि पी गये आँसू।4।\n\nहैं उन्हें देख आग लग जाती।\nकब जलाते नहीं रहे आँसू।\nटूटता बेतरह कलेजा है।\nफूटती आँख है बहे आँसू।5।\n\nजो सकें सींच सींच तो देवें।\nकिसलिए प्यार जड़ खनें आँसू।\nजी जलों का न जी जलाएँ वे।\nहैं अगर जल तो जल बनें आँसू।6।\n\nहैं छलकते उमड़ उमड़ आते।\nदेख नीचा नहीं डरे आँसू।\nआँख कैसे नहीं तरह देती।\nबेतरह आज हैं भरे आँसू।7।\n\nचाल वाले न कब चले चालें।\nचोचलों साथ चल पड़े आँसू।\nमनचलापन दिखा दिखा अपना।\nमनचलों से मचल पड़े आँसू।8।\n\nखर खलों के मिले जलन से जल।\nआग जैसे न क्यों बले आँसू।\nजो कि हैं जी जला रहे उनको।\nक्यों जलाते नहीं जले आँसू।9।\n\nजो उन्हें था बखेरना काँटा।\nकिसलिए तो बिखर पड़े आँसू।\nक्यों किसी आँख से निकल कर के।\nक्यों किसी आँख में गड़े आँसू।10।\n\n","author":"अयोध्या सिंह उपाध्याय ‘हरिऔध’","title":"आँसू \/ अयोध्या सिंह उपाध्याय ‘हरिऔध’"},{"poem":"जी न बदला न रंगतें बदलीं।\nचाल बदली नहीं दिखाती है।\nमौत को क्यों बुला रहे हैं हम।\nक्या बला पर बला न आती है।1।\n\nआँख खुल खुल खुली नहीं अब तक।\nबात खलती भी खुल न पाती है।\nहै हमें देख भाल का दावा।\nक्या हमें देख भाल आती है।2।\n\nभूल पर भूल हो रही है क्यों।\nबात क्यों भूल भूल जाती है।\nलाज का है जहाज डूब रहा।\nपर हमें लाज भी, न आती है।3।\n\nबात सारी बिगड़ बिगड़ी।\nबात मुँह से निकल न पाती है।\nबात रहती सदा हमारी थी।\nबात यह याद अब न आती है।4।\n\nछिन रहे हैं कलेजे के टुकड़े।\nक्यों नहीं छरछराती छाती है।\nकढ़ रही आँख की पुतलियाँ हैं।\nकिसलिए आँख भर न आती है।5।\n\nसब तरह की कमाई कायर की।\nबीर की वे कमाई थाती है।\nहो रही है किसी की मनभाई।\nऔर हम को जँभाई आती है।6।\n\nरख सके बात जो नहीं अपनी।\nसब जगह बात उनकी जाती है।\nहम सहेंगे न साँसतें कैसे।\nसाँस रहते न साँस आती है।7।\n\nकम न सोये बहुत रहे सोये।\nजाति की आन अब जगाती है।\nटूट कर भी न नींद टूट सकी।\nनींद पर नींद कैसे आती है।8।\n\nमिल रहें मिल चलें मिलाप करें।\nपर कभी मेल मौत थाती है।\nजब समय आँख फेर लेता है।\nआँख जाने को आँख आती है।9।\n\nदेश का रंग रह सके जिससे।\nबात रंगत-वही बनाती है।\nजो रँगी जाति रंग में होवे।\nक्यों नहीं वह तरंग आती है।10।\n\nजो हमें बार-बार तंग करे।\nक्यों उसे दंग कर न पाती है।\nसंग जो संग के लिए न बनी।\nतो कभी क्यों उमंग आती है।11।\n\nआँख से क्यों न वह बहे धारा।\nजो दुधारा बनी दिखाती है।\nजो रुला दे रुलाने वालों को।\nक्यों नहीं वह रुलाई आती है।12।\n\nकाम साधो सधा नहीं कोई।\nसाधा पूरी न होने पाती है।\nबेसुधो दूसरे न हैं हम से।\nआज भी सुधा हमें न आती है।13।\n\nमर जिये जाति के लिए कितने।\nजाति को जाति ही जिलाती है।\nचाहिए मौत से नहीं डरना।\nकब बिना मौत मौत आती है।14।\n\nकिस लिए जी लड़ा नहीं देते।\nजान हित-चाह क्यों छिपाती है।\nबात से लें न काम काम करें।\nकाम की बात काम आती है।15।\n\n","author":"अयोध्या सिंह उपाध्याय ‘हरिऔध’","title":"आती है \/ अयोध्या सिंह उपाध्याय ‘हरिऔध’"},{"poem":"आँखें खोलो भारत के रहने वालो।\nघर देखो भालो सँभलो और सँभालो।\nयह फूट डालती फूट रहेगी कब तक।\nयह छेड़ छाड़ औ छूट रहेगी कब तक।\nयह धन की जन की लूट रहेगी कब तक।\nयह सूट बूट की टूट रहेगी कब तक।\nबल करो बली बन बुरी बला को टालो।\nघर देखो भालो सँभलो और सँभालो।1।\n\nक्यों छूत छात की छूत न अब तक छूटी।\nक्यों टूट गयी कड़ियाँ हैं अब तक टूटी।\nफूटे न आँख वह जो न आज तक फूटी।\nछन छन छनती ही रहे प्रेम की बूटी।\nतज ढील, रंग में ढलो, ढंग में ढालो।\nघर देखो भालो सँभलो और सँभालो।2।\n\nहैं बौध्द जैन औ सिक्ख हमारे प्यारे।\nचित के बल कितने सुख के उचित सहारे।\nहिन्दुओं से न हैं आर्यसमाजी न्यारे।\nहैं एक गगन के सभी चमकते तारे।\nउठ पड़ो अंक भर सब कलंक धो डालो।\nघर देखो भालो सँभलो और सँभालो।3।\n\nनाना मत हैं तो बनें हम न मतवाले।\nये एक दूध के हैं कितने ही प्याले।\nतब मेल-जोल के पड़ें हमें क्यों लाले।\nजब सब दीये हैं एक जोत ही वाले।\nकर उजग दूर जन जन को जाग जगा लो।\nघर देखो भालो सँभलो और सँभालो।4।\n\nक्यों बात बात में बहक बिगाड़ें बातें।\nक्यों हमें घेर लें किसी नीच की घातें।\nहों भले हमारे दिवस भली हों रातें।\nलानत है सह लें अगर समय की लातें।\nधुन बाँधा धूम से अपनी धाक बँधा लो।\nघर देखो भालो सँभलो और सँभालो।5।\n\nक्या लहू रगों में रंग नहीं है लाता।\nक्या है न कपिल गौतम कणाद से नाता।\nक्या नहीं गीत गीता का जी उमगाता।\nक्या है न मदन-मोहन का वचन रिझाता।\nमुख लाली रख लो ऐ माई के लालो।\nघर देखो भालो सँभलो और सँभालो।6।\n\n","author":"अयोध्या सिंह उपाध्याय ‘हरिऔध’","title":"घर देखो भालो \/ अयोध्या सिंह उपाध्याय ‘हरिऔध’"},{"poem":"बन भोले क्यों भोले भाले कहलावें।\nसब भूलें पर अपने को भूल न जावें।\nक्या अब न हमें है आन बान से नाता।\nक्या कभी नहीं है चोट कलेजा खाता।\nक्या लहू आँख में उतर नहीं है आता।\nक्या खून हमारा खौल नहीं है पाता।\nक्यों पिटें लुटें मर मिटें ठोकरें खावें।\nसब भूलें पर अपने को भूल न जावें।1।\n\nपड़ गया हमारे लहू पर क्यों पाला।\nक्यों चला रसातल गया हौसला आला।\nहै पड़ा हमें क्यों सूर बीर का ठाला।\nक्यों गया सूरमापन का निकल दिवाला।\nसोचें समझें सँभलें उमंग में आवें।\nसब भूलें पर अपने को भूल न जावें।2।\n\nछिन गये अछूतों के क्यों दिन दिन छीजें।\nक्यों बेवों से बेहाथ हुए कर मीजें।\nक्यों पास पास वालों का कर न पसीजें।\nक्यों गाल आँसुओं से अपनों के भीजें।\nउठ पड़ें अड़ें अकड़ें बच मान बचावें।\nसब भूलें पर अपने को भूल न जावें।3।\n\nक्यों तरह दिये हम जायँ बेतरह लूटे।\nहीरा हो कर बन जायँ कनी क्यों फूटे।\nकोई पत्थर क्यों काँच की तरह टूटे।\nक्यों हम न कूट दें उसे हमें जो कूटे।\nआपे में रह अपनापन को न गँवावें।\nसब भूलें पर अपने को भूल न जावें।4।\n\nसैकड़ों जातियों को हमने अपनाया।\nलाखों लोगों को करके मेल मिलाया।\nकितने रंगों पर अपना रंग चढ़ाया।\nकितने संगों को मोम बना पिघलाया।\nनिज न्यारे गुण को गिनें गुनें अपनावें।\nसब भूलें पर अपने को भूल न जावें।5।\n\nसारे मत के रगड़ों झगड़ों को छोड़ें।\nनाता अपना सब मतवालों से जोड़ें।\nकाहिली कलह कोलाहल से मुँह मोड़ें।\nमिल जुल मिलाप-तरु के न्यारे फल तोड़ें।\nजग जायँ सजग हो जीवन ज्योति जगावें।\nसब भूलें पर अपने को भूल न जावें।6।\n\n","author":"अयोध्या सिंह उपाध्याय ‘हरिऔध’","title":"अपने को न भूलें \/ अयोध्या सिंह उपाध्याय ‘हरिऔध’"},{"poem":"बल में विभूति में हमें कौन था पाता।\nथा कभी हमारा यश वसुधातल गाता।\nफरहरा हमारा था नभ में फहराया।\nसिर पर सुर पुर ने था प्रसून बरसाया।\nथा रत्न हमें देता समुद्र लहराया।\nथा भूतल से कमनीय फूल फल पाया।\nहम सा त्रिलोक में सुखित कौन दिखलाता।\nथा कभी हमारा यश वसुधातल गाता।1।\n\nथा एक एक पता पूरा हितकारी।\nरजकण से हम को मिली सफलता न्यारी।\nकंटक मय महि हो गयी कुसुम की क्यारी।\nबन गयी हमारे लिए सुखनि खनि सारी।\nथा भाग्य हमारा विधि सा भाग्य विधाता।\nथा कभी हमारा यश वसुधा तल गाता।2।\n\nछूते ही मिट्टी थी सोना बन जाती।\nकर परस रसायन रही धूलि कर पाती।\nपाहन में पारस की सी कला दिखाती।\nतिनके बनते नाना निधियों की थाती।\nगुण गौरव था गौरव मय महि का पाता।\nथा कभी हमारा यश वसुधातल गाता।3।\n\nमरुधारा मधय थे मन्दाकिनी बहाते।\nथे दग्ध बनों के बर बारिद बन जाते।\nरसहीन थलों में थे रस-सोत लसाते।\nऊसर समूह में थे रसाल उपजाते।\nहम सा कमाल का पुतला कौन कहाता।\nथा सुयश हमारा सब वसुधातल गाता।4।\n\nहम थे अप्रीति के काल प्रीति के प्याले।\nहम थे अनीति-अरि नीति-लता के थाले।\nहम थे सुरीति के मेरु भीति उर भाले।\nहम थे प्रतीति-प्रिय प्रेम-गीति मतवाले।\nथा सदा हमारा मानस मधु बरसाता।\nथा सुयश हमारा सब वसुधातल गाता।5।\n\nहम धीर बीर गंभीर बताये जाते।\nअभिमत फल हम से सब फल कामुक पाते।\nसुख शान्ति सुधा धारा थे हमीं बहाते।\nजगती में थे नवजीवन ज्योति जगाते।\nनित रहा हमारा मानवता से नाता।\nथा सुयश हमारा सब वसुधातल गाता।6।\n\n","author":"अयोध्या सिंह उपाध्याय ‘हरिऔध’","title":"पूर्वगौरव \/ अयोध्या सिंह उपाध्याय ‘हरिऔध’"},{"poem":"जो आँख हमारी ठीक ठीक खुल जावे।\nतो किसे ताब है आँख हमें दिखलावे।\nहै पास हमारे उन फूलों का दोना।\nहै महँक रहा जिनसे जग का हर कोना।\nहै करतब लोहे का लोहापन खोना।\nहम हैं पारस हो जिसे परसते सोना।\nजो जोत हमारी अपनी जोत जगावे।\nतो किसे ताब है आँख हमें दिखलावे।1।\n\nहम उस महान जन की संतति हैं न्यारी।\nहै बार बार जिस ने बहु जाति उबारी।\nहै लहू रगों में उन मुनिजन का जारी।\nजिनकी पग रज है राज से अधिक प्यारी।\nजो तेज हमारा अपना तेज बढ़ावे।\nतो किसे ताब है आँख हमें दिखलावे।2।\n\nथा हमें एक मुख पर दस-मुख को मारा।\nथा सहस-बाहु दो बाँहों के बल हारा।\nथा सहस-नयन दबता दो नयनों द्वारा।\nअकले रवि सम दानव समूह संहारा।\nयह जान मन उमग जो उमंग में आवे।\nतो किसे ताब है हमें आँख दिखलावे।3।\n\nहम हैं सुधोनु लौं धारा दूहनेवाले।\nहम ने समुद्र मथ चौदह रत्न निकाले।\nहम ने दृग-तारों से तारे परताले।\nहम हैं कमाल वालों के लाले पाले।\nजो दुचित हो न चित उचित पंथ को पावे।\nतो किसे ताब है आँख हमें दिखलावे।4।\n\nतो रोम रोम में राम न रहा समाया।\nजो रहे हमें छलती अछूत की छाया।\nकैसे गंगा-जल जग-पावन कहलाया।\nजो परस पान कर पतित पतित रह पाया।\nआँखों पर का परदा जो प्यार हटावे।\nतो किसे ताब है आँख हमें दिखलावे।5।\n\nतप के बल से हम नभ में रहे बिचरते।\nथे तेज पुंज बन अंधकार हम हरते।\nठोकरें मार कर चूर मेरु को करते।\nहुन वहाँ बरसता जहाँ पाँव हम धरते।\nजो समझे हैं दमदार हमारे दावे।\nतो किसे ताब है आँख हमें दिखलावे।6।\n\n","author":"अयोध्या सिंह उपाध्याय ‘हरिऔध’","title":"दमदार दावे \/ अयोध्या सिंह उपाध्याय ‘हरिऔध’"},{"poem":"क्यों आँख खोल हम लोग नहीं पाते हैं।\nक्या रहे और अब क्या बनते जाते हैं।\nथे हमीं उँजाला जग में करने वाले।\nथे हमीं रगों में बिजली भरने वाले।\nथे बड़े बीर के कान कतरने वाले।\nथे हमीं आन पर अपनी मरने वाले।\nहम बात बात में अब मुँह की खाते हैं।\nक्या रहे और अब क्या बनते जाते हैं।1।\n\nथा मन उमंग से भरा, दबंग निराला।\nथा मेल जोल का रंग बहुत ही आला।\nथा भरा लबा-लब जाति-प्यार का प्याला।\nदेशानुराग का जन जन था मतवाला।\nये ढंग अब हमें याद भी न आते हैं।\nक्या रहे और अब क्या बनते जाते हैं।2।\n\nथे धीर बीर साहसी सूरमा पूरे।\nथे लाभ किये हमने हीरों के कूरे।\nथे सुधा भरे फल देते हमें धातूरे।\nछू हम को पूरे बने अनेक अधूरे।\nअब अपने घर में आग हम लगाते हैं।\nक्या रहे और अब क्या बनते जाते हैं।3।\n\nथी विजय-पताका देश देश लहराती।\nधौंस धुकार थी घहर घहर घहराती।\nहुंकार हमारी दसों दिशा में छाती।\nधरती-तल में थी धाक बँधी दिखलाती।\nअब तो कपूत कायर हम कहलाते हैं।\nक्या रहे और अब क्या बनते जाते हैं।4।\n\nस्वर्गीय दमक से रहा दमकता चेहरा।\nदिल रहा हमारा देव-भाव का देहरा।\nथा फबता गौरव-हार गले में तेहरा।\nथा बँधा सुयश का शिर पर सुन्दर सेहरा।\nअब बना बना बातें जी बहलाते हैं।\nक्या रहे और अब क्या बनते जाते हैं।5।\n\nसुख-सोत हमारे आस पास बहते थे।\nवांछित फल हम से सकल लोक लहते थे।\nसब हमें जगत का जीवन धान कहते थे।\nदेवते हमारा मुँह तकते रहते थे।\nअब पाँव दूसरों का हम सहलाते हैं।\nक्या रहे और अब क्या बनते जाते हैं।6।\n\n","author":"अयोध्या सिंह उपाध्याय ‘हरिऔध’","title":"क्या से क्या \/ अयोध्या सिंह उपाध्याय ‘हरिऔध’"},{"poem":"गयीं चोटें लगाई क्या कलेजा चोट खाता है।\nकलेजा कढ़ रहा है क्या कलेजा मुँह को आता है।1।\n\nहुए अंधेर कितने आज भी अंधेर हैं होते।\nअँधेरा आँख पर छाया है अंधापन न जाता है।2।\n\nरहा कुछ भी न परदा बेतरह हैं खुल रहे परदे।\nहमारी आँख का परदा उठाये उठ न पाता है।3।\n\nहुए बदरंग, सारी रंगते हैं धूल में मिलतीं।\nमगर अब भी हमारा रंग-बिगड़ा रंग में लाता है।4।\n\nखुलीं आँखें न खोले पुतलियाँ हैं आँख की कढ़ती।\nमगर लहू हमारी आँख से अब भी न आता है।5।\n\nन आँखें देखने पाईं न आँखों में लहू उतरा।\nवही है लुट रहा जो आँख का तारा कहाता है।6।\n\nपुँछे आँसू न बेवों के न हैं वे बेबहा मोती।\nबहे आँसू न वह सब जाति ही को जो बहाता है।7।\n\nघटे ही जा रहे हैं हम घटी पर है घटी होती।\nलहू का घूँट पीना बेतरह हम को घटाता है।8।\n\nसमय की आँख देखें आँख पहचानें समय की हम।\nगिरे वे आँख से जिन को समय आँखें दिखाता है।9।\n\nसदा बेजान मरते हैं जियेंगे जान वाले ही।\nगया वह, जान रहते जान अपनी जो गँवाता है।10।\n\n","author":"अयोध्या सिंह उपाध्याय ‘हरिऔध’","title":"लानतान \/ अयोध्या सिंह उपाध्याय ‘हरिऔध’"},{"poem":"उमंगों भरा दिल किसी का न टूटे।\nपलट जायँ पासे मगर जुग न फूटे।\nकभी संग निज संगियों का न छूटे।\nहमारा चलन घर हमारा न लूटे।\nसगों से सगे कर न लेवें किनारा।\nफटे दिल मगर घर न फूटे हमारा।1।\n\nकभी प्रेम के रंग में हम रँगे थे।\nउसी के अछूते रसों में पगे थे।\nउसी के लगाये हितों में लगे थे।\nसभी के हितू थे सभी के सगे थे।\nरहे प्यार वाले उसी के सहारे।\nबसा प्रेम ही आँख में था हमारे।2।\n\nरहे उन दिनों फूल जैसा खिले हम।\nरहे सब तरह के सुखों से हिले हम।\nमिलाये, रहे दूध जल सा मिले हम।\nबनाते न थे हित हवाई किले हम।\nलबालब भरा रंगतों में निराला।\nछलकता हुआ प्रेम का था पियाला।3।\n\nरहे बादलों सा बरस रंग लाते।\nरहे चाँद जैसी छटाएँ दिखाते।\nछिड़क चाँदनी हम रहे चैन पाते।\nसदा ही रहे सोत रस का बहाते।\nकलाएँ दिखा कर कसाले किये कम।\nउँजाला अँधेरे घरों के रहे हम।4।\n\nरहे प्यार का रंग ऐसा चढ़ाते।\nन थे जानवर जानवरपन दिखाते।\nलहू-प्यास-वाले, लहू पी न पाते।\nबड़े तेजश्-पंजे न पंजे चलाते।\nन था बाघपन बाघ को याद होता।\nपड़े सामने साँपपन साँप खोता।5।\n\nकसर रख न जीकी कसर थी निकलती।\nबला डाल कर के बला थी न टलती।\nमसल दिल किसी का, न थी, दाल गलती।\nबुरे फल न थी चाह की बेलि फलता।\nन थे जाल हम तोड़ते जाल फैला।\nधुले मैल फिर दिल न होता था मैला।6।\n\nमगर अब पलट है गया रंग सारा।\nबहुत बैर ने पाँव अब है पसारा।\nहमें फूट का रह गया है सहारा।\nबजा है रहे अनबनों का नगारा।\nभँवर में पड़ी, है बहुत डगमगाती।\nचलाये मगर नाव है चल न पाती।7।\n\nहमें जाति के प्रेम से है न नाता।\nकहाँ वह नहीं ठोकरें आज खाता।\nकहीं नीचपन है उसे नोच पाता।\nकहीं ढोंग है नाच उसको नचाता।\nकभी पालिसी बेतरह है सताती।\nकभी छेदती है बुरी छूत छाती।8।\n\nबहुत जातियों की बहुत सी सभाएँ।\nबनीं हिन्दुओं के लिए हैं बलाएँ।\nविपत, सैकड़ों पंथ मत क्यों न ढाएँ।\nअगर एकता रंग में रँग न पाएँ।\nकटे चाँद अपनी कला क्यों न खोता।\nगये फूट हीरा कनी क्यों न होता।9।\n\nबनाई गयी चार ही जातियाँ हैं।\nभलाई भरी वे भली थातियाँ हैं।\nकिसी एक दल की गिनी पाँतियाँ हैं।\nभरी एकता से कई छातियाँ हैं।\nमगर बँट गये तंग बन तन गयी हैं।\nकिसी कोढ़ की खाज वे बन गयी हैं।10।\n\nअगर लोग निज जाति को जाति जानें।\nबने अंग के अंग, तन को न मानें।\nलड़ी के लिए लड़ पड़ें भौंह तानें।\nन माला न मोती न लें चीन्ह खानें।\nभला तो सदा मुँह पिटेंगे न कैसे।\nकलेजे में काँटे छिटेंगे न कैसे।11।\n\nसभी जाति है राग अपना सुनाती।\nउमंगों भरे है बहुत गीत गाती।\nबता भेद, है गत अनूठे बजाती।\nमगर धुन किसी की नहीं मेल खाती।\nसभी की अलग ही सुनाती हैं तानें।\nलयें बन रही हैं कुटिलता की कानें।12।\n\nबड़े काम की बन बहुत काम आती।\nसभा जो सभी जातियों को मिलाती।\nमगर आग है वह घरों में लगाती।\nवही एकता का गला है दबाती।\nउसी ने बचे प्रेम को पीस डाला।\nउसी ने हितों का दिवाला निकाला।13।\n\nबरहमन बड़े घाघ, छत्री छुरे हैं।\nकुटिल वैस हैं, शूद्र सब से बुरे हैं।,\nयही गा रहे आज बन बेसुरे हैं।\nगये प्रेम के टूट सारे धुरे हैं।\nकिसी से किसी का नहीं दिल मिला है।\nजहाँ देखिए एक नया गुल खिला है।14।\n\nकहीं रंग में मतलबों के रँगा है।\nकहीं लाभ की चाशनी में पगा है।\nकहीं छल कपट औ कहीं पर दगा है।\nकहीं लाग के लाग से वह लगा है।\nकहीं प्रेम सच्चा नहीं है दिखाता।\nसमय नित उसे धूल में है मिलाता।15।\n\nबही प्रेम धारा पटी जा रही है।\nपली बेलि हित की कटी जा रही है।\nबँधी धाक सारी घटी जा रही है।\nबँची एकता नित लटी जा रही है।\nगयी बे तरह मूँद कर आँख लूटी।\nबला हाथ से जाति अब भी न छूटी।16।\n\nकरोड़ों मुसलमान बन छोड़ बैठे।\nकई लाख, नाता बहँक तोड़ बैठे।\nअहिन्दू कहा, मुँह बहुत मोड़ बैठे।\nकई आज भी हैं किये होड़ बैठे।\nउबर कर उबरते नहीं हैं उबारे।\nनहीं कान पर रेंगती जूँ हमारे।17।\n\nअगर नाम हिन्दू हमें है न प्यारा।\nगरम रह गया जो न लोहू हमारा।\nअगर आँख का है चमकता न तारा।\nअगर बन्द है हो गयी प्रेम-धारा।\nबहुत ही दले जायँगे तो न कैसे।\nरसातल चले जायँगे तो न कैसे।18।\n\nमगर आँख कोई नहीं खोल पाता।\nकलेजा किसी का नहीं चोट खाता।\nकिसी का नहीं जी तड़पता दिखाता।\nलहू आँख से है किसी के न आता।\nचमक खो, बिखर है रहा हित-सितारा।\nउजड़ है रहा प्रेम-मन्दिर हमारा।19।\n\nबहुत कह गये अब अधिक है न कहना।\nबढ़ाएँगे अब हम न अपना उलहना।\nभला है नहीं बन्द कर आँख रहना।\nउसे क्यों सहें चाहिए जो न सहना।\nमिलें खोल कर दिल दिलों को मिलाएँ।\nजगें और जग हिन्दुओं को जगाएँ।20।\n\n","author":"अयोध्या सिंह उपाध्याय ‘हरिऔध’","title":"प्रेम \/ अयोध्या सिंह उपाध्याय ‘हरिऔध’"},{"poem":"सारी बाधाएँ हरें राधा नयानानंद।\nवृन्दारक बन्दित चरण श्री बृन्दावन चंद।1।\n\nचाव भरे चितवत खरे किये सरस दृग-कोर।\nजय दुलहिन श्री राधिका दूलह नन्द-किशोर।2।\n\nविवुध वृन्द आराधित वुध सेविता त्रिकाल।\nजय वीणा पुस्तकवती हंस बिलसती बाल।3।\n\nसकल मंजु मंगल सदन कदन अमंगल मूल।\nएक रदन करिवर बदन सदा रहें अनुकूल।4।\n\nमंगलमय होता रहे यह मंगलमय काल।\nकरे अमंगल दूर सब मंगलायतन लाल।5।\n\nकु शकुन दुरें उलूक सम तज मंगलमय देश।\nसकल अमंगल तम दलें द्विज-कुल-कमल-दिनेश।6।\n\nबाधित वसुधा को करे हर बाधा को अंश।\nविवुध वृन्द सेवित चरण बंदनीय द्विज बंश।7।\n\nकरें गौरवित जाति को कर गौरव पर गौर।\nरखें लाज सिरमौर की विप्र वंश सिरमौर।8।\n\nशुचि विचार वरविधि बलित बने यह रुचिर ब्याह।\nकुलाचार में भी सरुचि होवे सुरुचि निबाह।9।\n\nरख अविचल दृग सामने द्विजकुल बिरद महान।\nचिरजीवी हों बर वधू प्रेमसुधा कर पान।10।\n\nपुरजन परिजन सुखित हों लहें समागत मोद।\nपा अवनी कमनीयता उलहे बेलि-बिनोद।11।\n\nबसे अविकसित चित में अमित उमंग उछाह।\nबहे अपावन हृदय में पावन प्रेम-प्रवाह।12।\n\nविघ्न रहित बसुधा बने घर घर बढ़े उछाह।\nरहें बहु सुखित बर वधू हो विनोद मय ब्याह।13।\n\nआराधना करते करें बाधाएँ सब दूर।\nदया-सिंधु सिंधुर-बदन आरंजित, सिन्दूर।14।\n\nसुमुख सुमुखता-वायु से टले अमोद-पयोद।\nविलसित-भाल मयंक से विकसे कुमुद-विनोद।15।\n\nउमग उमग घर घर बहे परम प्रमोद प्रवाह।\nमोदक-प्रिय होकर मुदित मुद मय करें विवाह।16।\n\nविमुख विविधा बाधा करें करिवर-मुख दिनरात।\nदिन दिन बनती ही रहे बना बनी की बात।17।\n\nकुशल मयी हो मेदिनी हो मंगलमय राह।\nकरें वरद वर वर-वधू का विनोद मय ब्याह।18।\n\n","author":"अयोध्या सिंह उपाध्याय ‘हरिऔध’","title":"मांगलिक पद्य \/ अयोध्या सिंह उपाध्याय ‘हरिऔध’"},{"poem":"बरस बरस कर रुचिर रस हरे सरसता प्यास।\nअसरस चित को अति सरस करे सरस पद-न्यास।1।\n\nभावुक जन के भाल पर हो भावुकता खौर।\nअरसिक पाकर रसिकता बने रसिक सिरमौर।2।\n\nमिले मधुर स्वर्गीय स्वर हों स्वर सकल रसाल।\nव्यंजन में वर व्यंजना हो व्यंजित सब काल।3।\n\nउक्ति अलौकिकता लहे मिले अलौकिक ओक।\nकरे समालोकित उसे अलंकार आलोक।4।\n\nकलित भाव से बलित हो पा रुचि ललित नितान्त।\nकान्त करे कवितावली कविता-कामिनि-कान्त।5।\n\n","author":"अयोध्या सिंह उपाध्याय ‘हरिऔध’","title":"बांछा \/ अयोध्या सिंह उपाध्याय ‘हरिऔध’"},{"poem":"विकच कमल कमनीय कलाधर।\nमंद मंद आन्दोलित मलय पवन।\nतरल तरंग माला संकुल जलधि।\nपरम आनन्दमय नन्दन कानन।1।\n\nविपुल कुसुम कुल लसित बसंत।\nविविध तारक चय खचित गगन।\nकलित ललित किसलय कान्त तरु।\nश्यामल जलद जाल नयन रंजन।2।\n\nकोमल आलोकमय प्रभात समय।\nरवि-कर विलसित सलिल विलास।\nप्रभापुंज प्रभासित कांचन, कलस।\nसुमन समूह अति सरस विकास।3।\n\nमरीचिका मय मरु विदग्ध विपिन।\nप्रखर तपन ताप उत्प्त दिवस।\nभयंकर तम तोम आवरित निशि।\nसलिल रहित सर महि असरस।4।\n\nराहु कवलित कलंकित कलानिधि।\nमदन दहन रत मदन-दहन।\nनभ तल निपतित वारक निचय।\nजीवन विहीन घन है जन जीवन।5।\n\n","author":"अयोध्या सिंह उपाध्याय ‘हरिऔध’","title":"जीवन \/ अयोध्या सिंह उपाध्याय ‘हरिऔध’"},{"poem":"रचती है कविता-सुधा सुधासिक्त अवलेह।\nलहता है रससिध्द कवि अजर अमर यश-देह।1।\n\nचीरजीवी हैं सुकवि जन सब रस-सिध्द समान।\nउक्ति सजीवन जड़ी को कर सजीवता दान।2।\n\nअमल धावल आनन्द मय सुधा सिता सुमिलाप।\nहै कमनीय मयंक सम कविकुल कीर्ति कलाप।3।\n\nगौरव-केतन से लसित अनुपम-रत्न उपेत।\nअमर-निकेतन तुल्य हैं कविकुल कीर्ति-निकेत।4।\n\nमानस-अभिनन्दन, अमर, नन्दन बन वर कुंज।\nहै पावन प्रतिपति मय कवि पुंगव यश पुंज।5।\n\n","author":"अयोध्या सिंह उपाध्याय ‘हरिऔध’","title":"कविकीर्ति \/ अयोध्या सिंह उपाध्याय ‘हरिऔध’"},{"poem":"बनें बनायें किन्तु बिगड़ती बात बनावें।\nहँसें हँसावें किन्तु हँसी अपनी न करावें।\nबहक बहँकते रहें पर न रुचि को बहँकावें।\nखुल खेलें, पर खेल खोल आँखों को पावें।\nभर जायँ उमंगों में मगर बेढंगी न उमंग हो।\nरँगतें रहें सब रंग की मगर निराला रंग हो।\n\n","author":"अयोध्या सिंह उपाध्याय ‘हरिऔध’","title":"निराला रंग \/ अयोध्या सिंह उपाध्याय ‘हरिऔध’"},{"poem":"बातें रख रख बात बात में बात बनावें।\nरंग बदल कर नये नये बहुरंग दिखावें।\nकर चतुराई परम-चतुर नेता कहलावें।\nमीठे मीठे वचन बोल बहुधा बहलावें।\nजो करें जाति हित नाम को बहु भूखे हों नाम के।\nवे बड़े काम के क्यों न हों हैं न देश के काम के।\n\n","author":"अयोध्या सिंह उपाध्याय ‘हरिऔध’","title":"चतुर नेता \/ अयोध्या सिंह उपाध्याय ‘हरिऔध’"},{"poem":"अति-पुनीत-अलौकिकता भरी।\nविबुध-वृन्द अतीव-विनोदिनी।\nमधुरिमा गरिमा महिमा मयी।\nकथित है महिमामय-माधुरी।1।\n\nनयन है किस का न बिमोहती।\nगगन के तल की नव-नीलिमा।\nविमलता मय तारक-मालिका।\nजग-विमुग्ध करी विधु-माधुरी।2।\n\nसरसता मय है सरसा-सुधा।\nमलय-मारुत कोकिल-काकली।\nमुकुलिता-लतिका रजनी सिता।\nकल-निनाद कलाकर-माधुरी।3।\n\nस-रव है रव से पिक-पुंज के।\nस-छबि है छबि पा तरु-तोम की।\nसरस है सरसीरुह-वृन्द से।\nसमधु है मधु-माधव-माधुरी।4।\n\nविदित है तप की तपमानता।\nसरस-पावस की उपकारिता।\nशरद-निर्मलता हिम-शीतता।\nशिशिर-मंजुलता मधु-माधुरी।5।\n\nबहु-प्रफुल्ल किसे करती नहीं।\nनवल - कोमल - कान्त - तृणावली।\nककुभ में लसिता कल-कौमुदी।\nबिलसिता वसुधा-तल-माधुरी।6।\n\nकलित-कल्पलता कमनीय है।\nललित है कर लाभ ललामता।\nसकल केलि कला कुल कान्त है।\nबदन-मण्डल मंजुल-माधुरी।7।\n\nबिकच-पंकज मंजुल-मालती।\nकुसुम - भार - नता - नवला - लता।\nउदित-मंजु-मयंक समान है।\nमुदित-मानव मानस-माधुरी।8।\n\nकलित है विधु-कोमल-कान्ति सी।\nमृदुल-बेलि समान मनोरमा।\nमधार है मधापावलि-गान से।\nमधुमयी - कविता - गत - माधुरी।9।\n\nमधुमती बनती वसुधा रहे।\nमधु-निकेतन मानव-चित हो।\nमधुरता-मय-मानस के मिले।\nमधुरिमा-मय हो यह माधुरी।10।\n\n","author":"अयोध्या सिंह उपाध्याय ‘हरिऔध’","title":"माधुरी \/ अयोध्या सिंह उपाध्याय ‘हरिऔध’"},{"poem":"कुसुम वे उस में बिकसे रहें।\nबिकसिता जिस से सु बिभूति हो।\nबस सदा जिन के बर-बास से।\nबन सके अनुभूति सुबासिता।1।\n\nबहु-विमोहक हो छबि-माधुरी।\nमिल गये अनुकूल-ललामता।\nसरसता उस की करती रहे।\nसरस मानस को अभिनन्दिता।2।\n\nसब दिनों अनुराग-समीर के।\nसुपलने पर हो प्रतिपालिता।\nबहु-समादर के कर-कंज से।\nवह रहे सब काल समादृता।3।\n\nउस मनोरम-पादप-अंक में।\nवह रहे लसती चित-मोहती।\nविदित है जिस की सहकारिता।\nबिकचता मृदुता हितकारिता।4।\n\nनवलता भुवि हो बर-भाव की।\nमृदुलता उस की मधुसिक्त हो।\nसफलता बसुधा-तल में लहे।\nवनलता बन मंजुलता-मयी।5।\n\nरस मिले, सरसा बन सौगुनी।\nबिलस मंजु-बिलासवती बने।\nकर विमुग्ध सकी किस को नहीं।\nकुसुमिता - नमिता - बनिता - लता।6।\n\nयदि नहीं पग बन्दित पूज के।\nअवनि में अभिनन्दित हो सकी।\nविफलिता तब क्यों बनती नहीं।\nबनलता - कलिता - कुसुमावली।7।\n\nसरसता उस में वह है कहाँ।\nवह मनोहरता न उसे मिली।\nबन सकी मुदिता बनिता नहीं।\nबिकसिता लसिता बन की लता।8।\n\nविकच देख उसे बिकसी रही।\nसह सकी हिम आतप साथ ही।\nपति-परायणता-व्रत में रता।\nबनलता - तरु - अंक - विलम्बिता।9।\n\nवह सदा परहस्त-गता रही।\nयह रही निजता अवलम्बिनी।\nउपबनोपगता बनती नहीं।\nबनलता बन-भू प्रतिपालिता।10।\n\nझड़ पड़ी, न रुची हित-कारिता।\nयजन में न लगी यजनीय के।\nसुमनता उसमें यदि है न तो।\nबनलता-सुमनावलि है वृथा।11।\n\nकब नहीं भरता वह भाँवरें।\nचित चुरा न सकी कब चारुता।\nकब बसी अलि लोचन में न थी।\nबनलता कुसुमावलि से लसी।12।\n\nविलसती वह है बस अंक में।\nबिकच है बनती बन संगिनी।\nसफलता अवलम्बन से मिली।\nबनलता तरु है तब लालिता।13।\n\nउपल कोमलता प्रतिकूल है।\nअशनिपात निपातन तुल्य है।\nबरस जीवन जीवन दे उसे।\nबनलता घन है तन पालिता।14।\n\nबनलता यदि है तरु-बन्दिनी।\nलसित क्या दल-कोमल से हुई।\nकिसलिए वर-बास-सुबासिता।\nकुसुमिता फलिता कलिता रही।15।\n\n","author":"अयोध्या सिंह उपाध्याय ‘हरिऔध’","title":"बनलता \/ अयोध्या सिंह उपाध्याय ‘हरिऔध’"},{"poem":"सरस भाव मन्दार सुमन से\nसमधिक हो हो सौरभ धाम।\nनन्दन बन अभिराम लोक\nअभिनन्दन रच मानस आराम।\nलगा लगा कर हृतांत्री में\nमानवता के मंजुल तार।\nसूना सूना कर वसुधा-तल को\nसुधा भरा उसकी झनकार।1।\n\nगा गा कर अनुराग राग से\nरंजित-अनुरागी जन राग।\nधान को लय को स्वर समूह को\nसब स्वर्गीय रसों में पाग।\nचारु चार नयनों को दिखला\nजग आलोकित कर आलोक।\nकला निराली कली कली में\nकला कलानिधि में अवलोक।2।\n\nबढ़ा चौगुनी चतुरानन से\nचींटी तक सेवा की चाह।\nबहु विमुग्ध हो बहे हृदय में\nआपामर का प्रेम-प्रवाह।\nकलित से कलित कामधेनुसम\nकामद कर कमनीय कलाम।\nललित से ललित बनबन देखा\nअललित चित में ललितललाम।3।\n\n","author":"अयोध्या सिंह उपाध्याय ‘हरिऔध’","title":"ललितललाम \/ अयोध्या सिंह उपाध्याय ‘हरिऔध’"},{"poem":"प्रकृति देवि कल मुक्तमाल मणि\nगगनांगण का रत्न प्रदीप।\nभव्य बिन्दु दिग्वधू भाल का\nमंजुलता अवनी अवनीप।\nरजनि, सुन्दरी रंजितकारी\nकलित कौमुदी का आधार।\nबिपुल लोक लोचन पुलकित कर\nकुमुदिनि-वल्लभ शोभा सार।1।\n\nरसिक चकोर चारु अवलम्बन\nसुन्दरता का चरम प्रभाव।\nमहिला मुख-मंडल का मंडन\nभावुक-मानस का अनुभाव।\nरुला रुला कर अवनी-तल को\nकर सूना राका का अंक।\nकाल-जलधि में डूब रहा है\nकलाहीन हो कलित मयंक।2।\n\n","author":"अयोध्या सिंह उपाध्याय ‘हरिऔध’","title":"मयंक \/ अयोध्या सिंह उपाध्याय ‘हरिऔध’"},{"poem":"प्रकृति-चित्र-पट असित-भूत था\nछिति पर छाया था तमतोम।\nभाद्र-मास की अमा-निशा थी\nजलदजाल पूरित था व्योम।\nकाल-कालिमा-कवलित रवि था\nकलाहीन था कलित मयंक।\nपरम तिरोहित तारक-चय था,\nथा कज्जलित ककुभ का अंक।1।\n\nदामिनि छिपी निविड़ घन में थी\nअटल राज्य तम का अवलोक।\nथा निशीथ का समय, अवनितल\nका निर्वापित था आलोक।\nऐसे कुसमय में तम-वारिधि\nमज्जित भूत निचय का पोत।\nहोता कौन न होता जग में\nयदि यह तुच्छ कीट खद्योत।2।\n\n","author":"अयोध्या सिंह उपाध्याय ‘हरिऔध’","title":"खद्योत \/ अयोध्या सिंह उपाध्याय ‘हरिऔध’"},{"poem":"खुला था प्रकृति-सृजन का द्वार।\nहो रही थी रचना रमणीय।\nबिरचती थी अति रुचिकर चित्र।\nतूलिका बिधि की बहु कमनीय।1।\n\nरंग लाती थी हृदय-तरंग।\nबह रहा था चिन्ता का सोत।\nमंद गति से अवगति-निधि मधय।\nचल रहा था जग-रंजन पोत।2।\n\nचित्र-पट पर भव के उस काल।\nखिंच गयी एक मूर्ति अभिराम।\nसरलता कोमलता अवलम्ब।\nसरसता मय मोहक रति काम।3।\n\nउमा सी महिमा मयी महान।\nरमा सी रमणीयता निकेत।\nगिरासी गौरव गरिमावान।\nमानवी जीवन-ज्योति उपेत।4।\n\nअलौकिक केलि-कला-कुल कान्त।\nहृदय-तल सुललित लीलाधाम।\nमधार माता-मानस-सर्वस्व\nनाम था ललना लोक-ललाम।5।\n\n","author":"अयोध्या सिंह उपाध्याय ‘हरिऔध’","title":"ललना-लाभ \/ अयोध्या सिंह उपाध्याय ‘हरिऔध’"},{"poem":"पेड़ पर रात की अँधेरी में।\nजुगनुओं में पड़ाव हैं डाले।\nया दिवाली मना चुड़ैलों ने।\nआज हैं सैकड़ों दिये बाले।1।\n\nतो उँजाला न रात में होता।\nबादलों से भरे अँधेरे में।\nजो न होती जमात जुगनू की।\nतो न बलते दिये बसेरे में।2।\n\nरात बरसात की अँधेरे में।\nतो न फिरती बखेरते मोती।\nचाँदतारा पहन नहीं पाती।\nजुगनुओं में न जोत जो होती।3।\n\nजगमगाएँ न किस तरह जुगनू।\nवे गये प्यार साथ पाले हैं।\nक्यों चमकते नहीं अँधेरे में।\nरात की आँख के उँजाले हैं।4।\n\nहैं कभी छिपते चमकते हैं कभी।\nझोंकते किस आँख में ए धूल हैं।\nरात में जुगनू रहे हैं जगमगा।\nया निराली बेलियों के फूल हैं।5।\n\nस्याह चादर अँधेरी रात की।\nयह सुनहला काम किसने है किया।\nजगमगाते जुगनुओं की जोत है।\nया जिनों का जुगजुगाता है दिया।6।\n\nहम चमकते जुगनुओं को क्या कहें।\nडालियों के एक फबीले माल हैं।\nहैं अँधेरे के लिए हीरे बड़े।\nरात के गोदी भरे ये लाल हैं।7।\n\nमोल होते भी बड़े अनमोल हैं।\nजगमगाते रात में दोनों रहें।\nलाल दमड़ी का दिया है, क्यों न तो।\nजुगनुओं को लाल गुदड़ी का कहें।8।\n\nक्यों न जुगनू की जमातों को कहें।\nजोत जीती जागती न्यारी कलें।\nआँधियाँ इनको बुझा पाती नहीं।\nये दिये वे हैं कि पानी में बलें।9।\n\nजब कि पीछे पड़ा उँजाला है।\nतब चमक क्यों सकें उँजेरे में।\nहैं किसी काम के नहीं जुगनू।\nजब चमकते मिले अँधेरे में।10।\n\nरात बीते निकल पड़े सूरज।\nरह सकेगी न बात जुगनू की।\nसामने एक जोत वाले के।\nक्या करेगी जमात जुगनू की।11।\n\nजी जले और जुगनू\nजगमगाते रतन जड़े जुगनू।\nकलमुँही रात के गले के हैं।\nजुगनुओं की जमात है फैली।\nया अँधेरे जिगर जले के हैं।12।\n\nजो चमक कर सदा छिपा, उसकी।\nवह हमें याद क्यों दिलाता है।\nतब जले-तब न क्यों कहें उसको।\nजब कि जुगनू हमें जलाता है।13।\n\nजगमगाते ही हमें जुगनू मिले।\nझड़ लगी, ओले गिरे, आँधी बही।\nआप जल कर हैं जलाते और को।\nआग पानी में लगाते हैं यही।14।\n\nहैं बने बेचैन जुगनू घूमते।\nकौन से दुख बे तरह हैं खल रहे।\nहै बुझा पाता न उसको मेंह-जल।\nहैं न जाने किस जलन से जल रहे।15।\n\nबे तरह वह क्यों जलाता है हमें।\nहै सितम उसका नहीं जाता सहा।\nक्या रहा करता उँजाला और को।\nआप जुगनू जब अँधेरे में रहा।16।\n\nकौन जलते को जलाता है नहीं।\nतर बनीं बरसात रातें-देख लीं।\nजल बरसना देख मेघों का लिया।\nथाम दिल जुगनू-जमातें देख लीं।17।\n\nमेघ काले, काल क्यों हैं हो रहे।\nकिसलिए कल, कलमुही रातें हरें।\nबेकलों को बेतरह बेकल बना।\nकल-मुँहे जुगनू न मुँह काला करें।18।\n\n","author":"अयोध्या सिंह उपाध्याय ‘हरिऔध’","title":"जुगनू \/ अयोध्या सिंह उपाध्याय ‘हरिऔध’"},{"poem":"मंगल मय है कौन किसे कहते हैं मंगल।\nफलदायक है कौन सफलता है किस का फल।\nमंगल कितने लोग अमंगल में हैं पाते।\nविविधा विफलता सहित सफलता के हैं नाते।\nपादप सब पत्र विहीन हो पा जाते हैं नवल दल।\nविकसित कुसुमावलि लोप हो लहती है कमनीय फल।1।\n\nदीपक जल आलोक अति अलौकिक हैं पाते।\nमिले धूल में बीज पल्लवित हैं हो जाते।\nतपने पर है अधिक कान्ति कंचन को मिलती।\nसदा चाँदनी तिमिरमयी निशि में है खिलती।\nसरपत जल कर हैं पनपते फलते हैं केले कटे।\nतारे उगते हैं अस्त हो बढ़ता है हिमकर घटे।2।\n\nनीचा देखे सदा सलिल है ऊँचा होता।\nबह करके ही बिपुल बिमल बनता है सोता।\nबार बार पिस गये रंग मेहँदी है लाती।\nकटे छँटे पर बेलि उलहती ही है आती।\nहैं द्रवित बनाती और को आँखें आँसू से भरी।\nपतितों को पावन कर हुई पतित-पावनी सुरसरी।3।\n\nभूतल से हो अलग हुआ मंगल का मंगल।\nपद-प्रहार से मिला विभीषण को प्रभुता बल।\nबना बिमाता अहित वचन धारुव का हितकारक।\nहुआ मोह, मुनि-पुंगव नारद का उपकारक।\nदुख-समूह रघुनाथ का वसुधा-सुख-साधक हुआ।\nभगवती जानकी का हरण भव-बाधा-बाधक हुआ।4।\n\nमरे जाति के लिए अमरता हैं जन पाते।\nपर के हित तन तजे लोग हैं सुरपुर जाते।\nविफल हुए साहसी शक्ति है शक्ति दिखाती।\nअसफलता है उसे सफलता सूत्र बताती।\nयदि स्वाधीनता प्रदानकर करे जाति को वह जयी।\nतो विपुल वाहिनी वधा हुई बनती है मंगलमयी।5।\n\n","author":"अयोध्या सिंह उपाध्याय ‘हरिऔध’","title":"विषमता \/ अयोध्या सिंह उपाध्याय ‘हरिऔध’"},{"poem":"श्याम रंग में तो न रँगे हो जो अन्तर रखते हो श्याम।\nतो जलधार हो नहीं विरह-दव में जो जल जल जीवें बाम।\nजीवनप्रद हो तभी करो जो तुम चातक को जीवन दान।\nकैसे सरस कहें हम तुमको ऊसर हुआ न जो रसवान।1|\n\nकैसे हो परजन्य, वियोगी जन को जो हो दुखद वियोग।\nपयद न हो जो दल जवास का पला न कर उसका उपयोग।\nबने पयोधार पर न सके कर पय प्रेमिक-मराल प्रतिपाल।\nबिलसित रहे बहन कर उर पर आप बलाका मंजुल माल।2|\n\nबहुधा करते हो बसुधा का बिपुल उपल द्वारा अपकार।\nइसीलिए कर घोर नाद हो सहते दामिनि-कशा-प्रहार।\nउमड़ उमड़ बर बारिबाह बन हो भर देते सरि सर ताल।\nरहता है प्यासे पपीहरा को कतिपय बूँदों का काल।3|\n\nअशनि-पात-प्रिय, अधार-विलंबी, करक-निकेतन, दानव-देह।\nहो तुम मशक-दंश-अवलम्बन तुम्हें कुटिल अहिका है नेह।\nरहे भरे ही को जो भरते बरस बारि-निधि में बसु याम।\nतो नभतल में घरी घरी घिर रहे घूमते क्या घनश्याम।4|\n\n","author":"अयोध्या सिंह उपाध्याय ‘हरिऔध’","title":"घनश्याम \/ अयोध्या सिंह उपाध्याय ‘हरिऔध’"},{"poem":"जो न परम कोमलता उसकी रही विमलता में ढाली।\nजो माई के लाल कहाने की न लसी उस पर लाली।\nकातर जन की कातरता हर होती है जो शान्ति महा।\nउसकी मंजु व्यंजना द्वारा जो वह व्यंजित नहीं रहा।\n\nलोकप्यार-आलोकों से जो आलोकित वह हुआ नहीं।\nपूत प्रीति पुलकित धाराएँ जो उस पर पलपल न बहीं।\nदेश-प्रेम की कलित कान्ति से कान्ति मान वह जो न मिला।\nजाति-हितों के वर विकास से जो वह विकसित हो न खिला।\n\nहोकर सिक्त रुचिर रस से जो रसमयता उसकी न बढ़ी।\nसुन्दरता में से जो उसकी सुरभि परम सुन्दर न कढ़ी।\nजो वह भाव-भक्ति-आभा से बहु आभामय नहीं बना।\nजो वह पातक-तिमिर-निवारक प्रभा-पुंज में नहीं सना।\n\nजो उदारता दया दान की दमक न दे उसको दमका।\nजो न जन्मभू-हित-चिन्ता की चाह चमक से वह चमका।\nतो मानवता-रत मानव का बना सकेगा मुदित न मन।\nविधु सा विपुल विनोद-निकेतन बारिज जैसा विकच वदन।\n\n","author":"अयोध्या सिंह उपाध्याय ‘हरिऔध’","title":"विकच वदन \/ अयोध्या सिंह उपाध्याय ‘हरिऔध’"},{"poem":"कहाँ गया तू मेरा लाल।\nआह! काढ़ ले गया कलेजा आकर के क्यों काल।\n\nपुलकित उर में रहा बसेरा।\nथा ललकित लोचन में देरा।\nखिले फूल सा मुखड़ा तेरा।\nप्यारे था जीवन-धान मेरा।\nरोम रोम में प्रेम प्रवाहित होता था सब काल।1।\n\nतू था सब घर का उँजियाला।\nमीठे बचन बोलने वाला।\nहित-कुसुमित-तरु सुन्दर थाला।\nभरा लबालब रस का प्याला।\nअनुपम रूप देखकर तेरा होती विपुल निहाल।2।\n\nअभी आँख तो तू था खोले।\nबचन बड़े सुन्दर थे बोले।\nतेरे भाव बड़े ही भोले।\nगये मोतियों से थे तोले।\nबतला दे तू हुआ काल कवलित कैसे तत्काल।3।\n\nदेखा दीपक को बुझ पाते।\nकोमल किसलय को कुँभलाते।\nमंजुल सुमनों को मुरझाते।\nबुल्ले को बिलोप हो जाते।\nकिन्तु कहीं देखी न काल की गति इतनी बिकराल।4।\n\nचपला चमक दमक सा चंचल।\nतरल यथा सरसिज-दल गत जल।\nबालू-रचित भीत सा असफल।\nनश्वर घन-छाया सा प्रतिपल।\nया इन से भी क्षणभंगुर है जन-जीवन का हाल।5।\n\nआकुल देख रहा अकुलाता।\nमुझ से रहा प्यार जतलाता।\nदेख बारि नयनों में आता।\nतू था बहुत दुखी दिखलाता।\nअब तो नहीं बोलता भी तू देख मुझे बेहाल।6।\n\nतेरा मुख बिलोक कुँभलाया।\nकब न कलेजा मुँह को आया।\nदेख मलिन कंचन सी काया।\nविमल विधाु-वदन पर तम छाया।\nकैसे निज अचेत होते चित को मैं सकूँ सँभाल।7।\n\nममता मयी बनी यदि माता।\nक्यों है ममता-फल छिन जाता।\nविधि है उर किस लिए बनाता।\nयदि वह यों है बिधा विधा पाता।\nभरी कुटिलता से हूँ पाती परम कुटिल की चाल।8।\n\nकिस मरु-महि में जीवन-धारा।\nकिस नीरवता में रव प्यारा।\nकिस अभाव में स्वभाव सारा।\nकिस तम में आलोक हमारा।\nलोप हो गया, मुझ दुखिया को दुख-जल-निधि में डाल।9।\n\nआज हुआ पवि-पात हृदय पर।\nसूखा सकल सुखों का सरवर।\nगिरा कल्प-पादप लोकोत्तर।\nछिना रत्न-रमणीय मनोहर।\nकौन लोक में गया हमारा लोक-अलौकिक बाल।10।\n\n","author":"अयोध्या सिंह उपाध्याय ‘हरिऔध’","title":"मर्म-व्यथा \/ अयोध्या सिंह उपाध्याय ‘हरिऔध’"},{"poem":"कुम्हला गया हमारा फूल।\n\nअति सुन्दर युग नयन-बिमोहन जीवन सुख का मूल।\nविकसित बदन परम कोमल तन रंजित चित अनुकूल।\nअहह सका मन मधुप न उसकी अति अनुपम छबि भूल।1।\n\nबंद हुई ऑंखों को खोलो।\n\nअभी बोलते थे तुम प्यारे बोलो बोलो कुछ तो बोलो।\nदेखो भाग न मेरा सोवे चाहे मीठी नींदों सो लो।\nएक तुम्हीं हो जड़ी सजीवन हाथ न तुम जीवन से धो लो।2।\n\nखोजें तुम्हें कहाँ हम प्यारे।\n\nए मेरे जीवन-अवलम्बन ए मेरे नयनों के तारे।\nनहीं देखते क्यों दुख मेरा मुझ दुखिया के एक सहारे।\nललक रहे हैं लोचन पल पल मुख दिखला जा लाल हमारे।3।\n\nइतने बने लाल क्यों रूखे।\n\nतुम सा रुचिर रत्न खो करके आज हुए हम खूखे।\nकैसे बिकल बनें न बिलोचन छबि अवलोकन भूखे।\nमृतक न क्यों मन-मीन बनेगा प्रेम-सरोवर सूखे।4।\n\nप्यारे कैसे मुँह दिखलाएँ।\n\nलेती रही बलैया सब दिन ले नहिं सकीं बलाएँ।\nजिस पर भूली रही भूल है उसे भूल जो पाएँ।\nअधिक है जीवन धन बिन जग में जो जीवित रह जाए।5।\n\n","author":"अयोध्या सिंह उपाध्याय ‘हरिऔध’","title":"मनोव्यथा - 1 \/ अयोध्या सिंह उपाध्याय ‘हरिऔध’"},{"poem":"क्यों आज सूरज की चमक यों है निराली हो रही।\nक्यों आज दिन आनन्द की धारा धरातल में बही।\nक्यों हैं चहक चिड़िया रहीं क्यों फूल हैं यों खिल रहे।\nक्यों जी हरा कर पेड़ के पत्तो हरे हैं हिल रहे।1।\n\nक्यों हैं दिशाएँ हँस रहीं क्यों है गगन रँग ला रहा।\nवह डूब करके प्यार में क्या है हमें बतला रहा।\nलेकर महँक महमह महँकती क्यों हवा है बह रही।\nवह मंद मंद समीप आ क्या कान में है कह रही।2।\n\nक्या हैं कृपा कर आ रहे मेहमान वे सबसे बड़े।\nहैं बहु पलक के पाँवड़े जिसके लिए पथ में पड़े।\nप्रभु आइए हम हैं समादर सहित स्वागत कर रहे।\nमोती निछावर के लिए हैं युग नयन में भर रहे।3।\n\nबहु विनय सी अनमोल मणि, बर बचन से हीरे बड़े।\nउपहार देने के लिए हैं प्रेम-पारस ले खड़े।\nहै भक्ति की डाली हमारी भाव फूलों से भरी।\nस्वीकार इसको कीजिए है चाव करतल पर धारी।4।\n\nप्रभु पग कमल को छू यहाँ की भूमि भाग्यवती बनी।\nहम परस सम्मानित हुए हो विपुल गौरव-धान धानी।\nप्यारे प्रजा जन पुत्रा लौं प्रभु प्यार पलने में पलें।\nसब हों सुखी, प्रभु यश लहें, चिरकाल तक फूलें फलें।5।\n\n","author":"अयोध्या सिंह उपाध्याय ‘हरिऔध’","title":"स्वागत \/ अयोध्या सिंह उपाध्याय ‘हरिऔध’"}]