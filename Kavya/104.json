[
{"poem":"'एजी' कहूँ कि 'ओजी' कहूँ\n 'सुनोजी' कहूँ कि 'क्योंजी' कहूँ\n 'अरे ओ' कहूँ कि 'भाई' कहूँ\n कि सिर्फ भई ही काफी है?\n अब तुम्हीं कहो, क्या कहूँ?\n तुम्हारे घर में कैसे रहूँ?\n \n 'सरो' कहूँ या 'सरोजिनी'\n पर नाम न तुम लेने देतीं&#160;!\n तो 'जग्गो' की जीजी कह दूं?\n ए 'शीला की संगिनि' बोलो\n तुम मुरली की महतारी हो,\n 'बोबो' की बेटी प्यारी हो,\n तुम 'चंद्रकला की चाची' हो,\n तुम 'भानामल की बूआ' हो,\n तुम हो 'गुपाल की बहू'\n ..........कहो क्या कहूँ?\n तुम्हारे घर में कैसे रहूँ?\n \n कुछ नए नाम ईज़ाद करूँ,\n प्राचीन प्रथा बर्बाद करूँ,\n या रूप, शील, गुण, कर्मों से ही\n तुम्हें पुकारूँ याद करूँ?\n \n कि 'बुलबुल' कहूँ कि 'मैना' कहूँ,\n कि मेरी 'सोनचिरय्‌या' बोलो तो,\n ये रसमय अपनी चोंच \n 'कोयलिया' खोलो तो!\n \n तुम संकल-चम्मच बजा-बजाकर\n अपना काम चला लेतीं।\n तो मुझको भी क्यों नहीं,\n कनस्तर टूटा-सा मंगवा देतीं?\n \n या खुद ही किसी रोज\n देवी के मेले में मैं जाऊँगा,\n औ' छोटी-सी डुमडुमी एक \n अच्छी खरीदकर लाऊँगा।\n \n फिर संबोधन की सकल समस्या\n पल में हल हो जाएगी,\n जब कभी बुलाना होगा तो \n डुमडुम डुमडुमी बजाऊँगा।\n \n तुम रूठ गईं, ये ठीक नहीं,\n तो कहो 'अटकनी' कहूँ?\n 'मटकनी' कहूँ, 'चटखनी' कहूँ?\n अब तुम्हीं कहो, क्या कहूँ?\n तुम्हारे घर में कैसे रहूँ?\n \n मैं 'हनी' कहूँ या 'डियर' कहूँ?\n या 'डार्ल' पुकारूँ अंग्रेजी?\n या स्वयं देवता बन जाऊं?\n औ' तुम्हें पुकारूँ 'देवीजी'?\n ये देवी नहीं पसंद \n कि 'मैंने कहा' इसे भी रहने दो।\n तुम 'मेरी कसम' मान जाओ\n बस 'कामरेड' ही कहने दो।\n \n ऐ कामरेड, घर गवर्मिंट \n मेरी स्टालिन, बोलो तो&#160;! \n मैं चर्चिल कब का खड़ा \n अरी, फौलादी मुखड़ा खोलो तो?\n \n कि 'बिजली' कहूँ कि 'इंजिन' कहूँ\n कि मेरी 'बख्तरबंद टैंक गाड़ी'?\n अब तुम्हीं कहो, क्या कहूँ?\n तुम्हारे घर में कैसे रहूँ? \n\n", "author":"गोपालप्रसाद व्यास", "title":"एजी कहूँ कि ओजी कहूँ? / गोपालप्रसाद व्यास"}
,
{"poem":"छह बच्चों की माँ है तो क्या,\n मुँह पर उनके रंगीनी है,\n समधिन मेरी रसभीनी है।\n \n माथे पर बिंदिया चमचम है,\n आंखों में मोटा काज़ल है\n ओठों पर पानों की लाली \n अंचल अब भी कुछ चंचल है। \n मुस्कान बड़ी नमकीनी है\n बातों में घुलती चीनी है।\n समधिन मेरी रसभीनी है।\n \n सम 'धिन' में, सम धा-धिन्ना में\n सम किट में, सम किट-किन्ना में,\n है विषम सिर्फ समधीजी से,\n सम मिलता उनका जिन्ना में। \n हां कहना उन्हें न आता है\n ना में हां छिपी यकीनी है। \n समधिन मेरी रसभीनी है।\n \n समधिन लक्ष्मी की माया है\n रिश्तेदारों पर छाया है\n बहुओं की हैड मास्टरनी\n लेकिन बच्चों की आया है। \n गैरों को भारी पड़ती हों\n पर अपने लिए महीनी है। \n समधिन मेरी रसभीनी है।\n \n दिख जाती-चाँद निकलता है\n छिप जाती-नेह पिघलता है\n सतराती-सिट्टी गुम होती\n बतराती-अमृत मिलता है।\n समधीजी तो प्राचीन हुए\n समिधन ही नित्य नवीनी है। \n रसभीनी है, नमकीनी है\n बातों में घुलती चीनी है। \n समधिन मेरी रसभीनी है। \n\n", "author":"गोपालप्रसाद व्यास", "title":"समधिन मेरी रसभीनी है / गोपालप्रसाद व्यास"}
,
{"poem":"हे मामा जी!\n लो आज आपसे हो जाए\n अपनी कुछ रामा-श्यामा जी! \n हे मामा जी!\n \n पत्नी पर मैंने लिखा\n लिखा उनके प्राणोपम भाई पर,\n साली पर मैंने लिखा\n लिखा अपनी पवित्र भौजाई पर। \n सासू पर मैंने लिखा\n ससुरजी पर अक्षत डाल दिए\n अब तुम ही सिर्फ बचे हो\n मेरे काव्य-जगत के गामा जी!\n हे मामा जी!\n \n माँ से बढ़कर हैं मामा जी\n माँ जी से बढ़कर मामा जी\n जीमा कि नहीं मामा जी ने \n होता इस पर हंगामा जी!\n ढीली आदत, ढीली अंटी\n ढीली आंखें, ढीला चश्मा \n ढीली टांगों में लदर-पदर \n पहने ढीला पाजामा जी!\n हे मामा जी!\n \n नभ में चंदा मामा नामी\n 'माहिल' मामा थे हंगामी\n मामा वरेरकर इस युग में\n बन गए भांजों के स्वामी। \n इस राजनीति में, आज़ादी\n के बाद ज़रा-सी हिम्मत कर \n जो बने इंदिरा के मामा \n उनके बज रहे दमामा जी!\n हे मामा जी!\n \n मामा जी के घर आते ही\n भारी हल्ला हो जाता है \n मम्मी का उनके आते ही\n भारी पल्ला हो जाता है\n पापा को लगता फुलस्टॉप\n बच्चे ब्रेकिट में आते हैं\n चाचा, ताऊ, नौकर-चाकर\n सब पर लग जाता कॉमा जी!\n हे मामा जी!\n \n मामा जी को लस्सी पसंद \n मामा जी को मच्छर लगते\n मामा जी जल्दी सोते हैं, \n मामा जी देरी से जगते। \n मामा जी मिर्चें कम खाते\n मंगवा दो इनको गोल्ड फ्लैक\n ये पीते नहीं पनामा जी! \n हे मामा जी!\n \n मामा जी के घर आते ही\n पापा की छुट्टी होती है।\n गुड्डू से झगड़ा होता है\n गुड्डी से कुट्टी होती है।\n उनके आते ही मम्मी की\n आमदनी बढ़ने लगती है\n लेकिन मामा के जाते ही\n चुक जाता उनका नामा जी! \n हे मामा जी!\n \n मामा पक्के ऑडीटर है\n रकमों को लिख रख लेते हैं। \n बैलेंस पिताजी का फिर भी\n वे नहीं बिगड़ने देते हैं।\n उनको सब मिलकर सहते हैं\n सब कान दबाए रहते हैं\n वे इस प्रकार हैं सम्मानित\n जिस तरह दलाई लामा जी! \n हे मामा जी! \n\n", "author":"गोपालप्रसाद व्यास", "title":"मामाजी! / गोपालप्रसाद व्यास"}
,
{"poem":"जी, कुछ भी बात नहीं थी,\n अच्छा-बीछा घर से आया था।\n बीवी ने बड़े चाव से मुझको,\n बालूजा पहनाया था।\n \n बोली थीं, “देखो, हंसी नहीं,\n जब कभी मंच पर जाना तुम।\n ये हिन्दी का सम्मेलन है,\n जूतों को ज़रा बचाना तुम!”\n \n “क्या मतलब&#160;?” तो हंसकर बोलीं-\n “जब से आज़ादी आई है,\n 'जग्गो के चाचा' तुमने तो,\n सारी अकल गंवाई है!\n \n इन सभा और सम्मेलन में\n जो बड़े-बड़े जन आते हैं।\n तुम नहीं समझना इन्हें बड़े,\n उद्देश्य खींचकर लाते हैं।\n \n इनमें आधे तो ऐसे हैं,\n जिनको घर में कुछ काम नहीं।\n आधे में आधे ऐसे हैं,\n जिनको घर में आराम नहीं।\n \n मतलब कि नहीं बीवी जिनके,\n या बीवी जिन्हें सताती है।\n या नए-नए प्रेमीजन हैं,\n औ' नींद देर से आती है।”\n \n मैंने टोका-लेक्चर छोड़ो,\n मतलब की बात बताओ तुम! \n लाओ, होती है देर, जरा \n वह ओवरकोट उठाओ तुम।\n \n “हे कामरेड, हिन्दीवालों की,\n निंदा नहीं किया करते।\n ये सरस्वती के पूत, किसी के \n जूते नहीं लिया करते। \n \n फिर सम्मेलन में तो सजनी\n नेता-ही-नेता आते हैं,\n उनको जूतों की कौन कमी! \n आते-खाते ले जाते हैं।”\n \n तो बोलीं, “इन बातों को मैं,\n बिलकुल भी नहीं मानती हूँ,\n मैं तुमको और तुम्हारे, \n नेताओं को खूब जानती हूँ।\n \n सच मानो, नहीं मज़ाक,\n सभा में ऐसे ही कुछ आते हैं,\n जो ऊपर से सज्जन लगते,\n लेकिन जूते ले जाते हैं।\n \n सो मैं जतलाए देती हूँ,\n जूतों से अलग न होना तुम!\n ये न्यू कट अभी पिन्हाया है,\n देखो न इसे खो देना तुम!\n \n उन स्वयंसेवकों की बातों पर,\n हरगिज ध्यान न देना तुम। \n ये लंबी-लंबी जेबें हैं,\n जूते इनमें रख लेना तुम।”\n \n पर क्या बतलाऊँ मैं साहब,\n बीवी का कहा नहीं माना,\n औरत कह करके टाल दिया,\n बातों का मर्म नहीं जाना।\n \n मैं कुछ घंटों के लिए लीडरी,\n करने को ललचा आया,\n जूतों को जेब न दिखलाई,\n बाहर ही उन्हें छोड़ आया।\n \n मैं वहां मंच पर बैठा, बस, \n खुद को ही पंत समझता था,\n पब्लिक ने चौखट समझा हो,\n खुद को गुणवंत समझता था।\n \n जी, जूतों की क्या बात, वहां\n मैं अपने को ही भूल गया,\n जो भीड़ सामने देखी तो \n हिन्दी का नेता फूल गया। \n \n \n पर खुली मोह-निद्रा मेरी,\n तो उदित पुराने पाप हुए,\n बाहर आ करके देखा तो\n जूते सचमुच ही साफ हुए। \n\n", "author":"गोपालप्रसाद व्यास", "title":"जूते चले गए / गोपालप्रसाद व्यास"}
,
{"poem":"तुम कहती हो कि नहाऊँ मैं!\n क्या मैंने ऐसे पाप किए,\n जो इतना कष्ट उठाऊँ मैं?\n \n क्या आत्म-शुद्धि के लिए?\n नहीं, मैं वैसे ही हूँ स्वयं शुद्ध,\n फिर क्यों इस राशन के युग में,\n पानी बेकार बहाऊँ मैं?\n \n यह तुम्हें नहीं मालूम\n डालडा भी मुश्किल से मिलता है,\n मैं वैसे ही पतला-दुबला \n फिर नाहक मैल छुडाऊँ मैं?\n \n औ' देह-शुद्धि तो भली आदमिन,\n कपड़ों से हो जाती है!\n ला कुरता नया निकाल \n तुझे पहनाकर अभी दिखाऊँ मैं!\n \n “मैं कहती हूँ कि जनम तुमने\n बामन के घर में पाया क्यों?\n वह पिता वैष्णव बनते हैं\n उनका भी नाम लजाया क्यों?”\n \n तो बामन बनने का मतलब है\n सूली मुझे चढ़ा दोगी?\n पूजा-पत्री तो दूर रही \n उल्टी यह सख्त सजा दोगी?\n \n बामन तो जलती भट्ठी है,\n तप-तेज-रूप, बस अग्निपुंज!\n क्या उसको नल के पानी से \n ठंडा कर हाय बुझा दोगी?\n \n यह ज्वाला हव्य मांगती है-\n घी, गुड़, शक्कर, सूजी, बदाम&#160;!\n क्या आज नाश्ते में मुझको\n तुम मोहनभोग बना दोगी?\n \n “बस, मोहनभोग, मगद, पापड़ ही,\n सदा जीभ पर आते हैं।\n स्नान, भजन, पूजा, संध्या\n सब चूल्हे में झुंक जाते हैं।”\n \n तो तुम कहती हो-मैं स्नान,\n भजन, पूजन, सब किया करूँ&#160;!\n जो औरों को उपदेश करूँ,\n उसका भी खुद व्रत लिया करूँ?\n \n प्रियतमे! गलत सिद्धांत,\n एक कहते हैं, दूजे करते हैं! \n तुम स्वयं देख लो युद्ध-भूमि में\n सेनापति कब मरते हैं?\n \n हिटलर बाकी, चर्चिल बाकी, \n बाकी द्रूमैन बिचारा है। \n तब तुम्हीं न्याय से कहो\n कौन ऐसा अपराध हमारा है?\n \n मैं औरों के कंधों से ही\n बंदूक चलाया करता हूँ। \n यह धर्म, कर्म, व्रत, नियम\n नहीं मैं घर में लाया करता हूँ।\n \n फिर तुम तो मुझे जानती हो\n मैं सदा झिकाया करता हूँ। \n कार्तिक से लेकर चैत तलक\n मैं नहीं नहाया करता हूँ। \n\n", "author":"गोपालप्रसाद व्यास", "title":"नहाऊँ मैं! / गोपालप्रसाद व्यास"}
,
{"poem":"राधा को मैंने आराधा\n गाँधी से छुट्टी पाने पर। \n मर्दों से उठ विश्वास गया, \n शास्त्रीजी के उठ जाने पर।\n \n अब नारी का युग आया है, \n पुरुषों के पुरखो, सावधान। \n नर से लेकर वानर तक की, \n आएगी अक्ल ठिकाने पर।\n \n युग योगेश्वर का बीत गया,\n दिन मर्यादापति के बीते। \n रावण से लेकर रामचन्द्र, \n चिल्लाते हैं-सीते&#160;! सीते&#160;!!\n \n इसलिए बदलकर अपना स्वर, \n मैं 'व्यास' उठाकर अपना कर। \n कहता हूं- बन्दो, याद रखो, \n नारी के बिना अनारी नर।\n \n पश्चिम की जय&#160;! जिसका प्रकाश \n भारत पर बढ़ता आता है।\n काली कमली पर सूरदास, \n रंग दूजा चढ़ता जाता है।\n \n नारियां हो चलीं टॉप-लेस, \n नर बॉटम-लेस बनेगा कब? \n काशी के पंडित, बतलाओ- \n भारत अब नरक बनेगा कब?\n \n गदहा जैसे लादी-विहीन, \n नेता जैसे खादी-विहीन, \n नर उसी तरह ही लगता है \n नारी के बिना मलीन, दीन।\n \n जिस नर ने ना-ना सुनी नहीं, \n ना 'री-री' का रस पाया है।\n वह नर है नहीं, नराधम है, \n या नरक भोगने आया है।\n \n नर डबल हुआ तो नारा है, \n मिस प्रिंट हुआ तो मारा है। \n दर-दर फिरता बेचारा है, \n 'हर' भी नारी से हारा है।\n \n नर तो नरकुल है, बांस निरा, \n उसका जग-जीवन निष्फल है। \n नर 'नीरो' है, नारी नीरा, \n नारी मांगलिक नारियल है।\n \n नारी अनमोल रतन-धन है, \n नारी कंचन है, हीरा है। \n नारी नयनों का अंजन है, \n मीरा है वही ममीरा है।\n \n है ग्रीवा (नार) नारि-वाचक, \n ठोड़ी उनकी ठकुराई है। \n ले, नाक खुदा ने पहले से ही, \n स्त्री-लिंग बनाई है।\n \n मुंह बंद हुआ, सिल गए ओंठ, \n हैं दांत निपोरे लाखों ने, \n नर कान पकड़कर बोल उठा-\n जी, सितम ढा दिया आँखों ने।\n \n लट स्वयं नारि-वाचक भाई,\n इसमें योगी-जन लटक गए। \n चोटी लहराई जब उनकी, \n चोटी वाले सिर पटक गए।\n \n तोड़ा 'अनार' तो नार मिली,\n कचनार खिली तो नार मिली।\n रतनार हुईं उनकी आंखें,\n अपनी आँखों को नार मिली।\n \n है नार बनारस के उर में, \n वह नारनौल में है आगे। \n जब से पीछे पड़ गई नार, \n फिरते सुनार भागे-भागे।\n \n है शमा नारि, नर परवाना, \n यह मरीचिका, वह दीवाना। \n है चषक पुरुष, नारी साकी, \n नारी मय है, नर मयखाना।\n \n नारी लस्सी, नारी कॉफी, \n वह गर्म चाय की चुस्की है। \n वोद्का वही, शैम्पेन वही, \n वह काकटेल है, व्हि्‌स्की है।\n \n नारी बरफी है, गुंझिया है, \n चमचम है, लौज मलाई है।\n नर तो खोया है जला-भुना, \n नारी ही बालूशाही है।\n \n जी, मूल नहीं, नारी मूली, \n वह सेम, मटर आनंदी है। \n नर सड़ा सिंगाड़ा पानी-फल, \n नारी तो शक्करकन्दी है।\n \n कांटा गुलाब में पाओगे, \n कलियों में नाग नहीं होगा। \n चंदा में पाओगे कलंक, \n बिजली में दाग नहीं होगा।\n \n नर वर्किंग डे, नारी छुट्टी, \n नर झगड़ा है, नारी यारी। \n नारी पक्की आढ़त दुकान, \n नर तो है कच्चा व्यापारी।\n \n नारी बेसिक पे, तनखा है, \n नर तो ऊपर का भत्ता है। \n नर कांटा, नारी कलिका है, \n नारी डाली, नर पत्ता है।\n \n नारी कुर्सी है, सत्ता है, \n नर अगर-मगर अलबत्ता है। \n नारी तो सुघर बम्बई है,\n नर तो गंदा कलकत्ता है।\n \n अपयश यदि मिला, मिल गया नर ,\n मिल गई कीर्ति तो नारी है।\n यदि मिला नरक तो नर-माथे? \n मिल गई मुक्ति तो नारी है।\n \n आज़ादी शब्द नारि-वाचक, \n नर भ्रष्टाचार, कुशासन है। \n नर है अभाव-दुष्काल युद्ध, \n नर कर्ज़ा है, नर राशन है।\n \n रावण को था अभिमान बहुत \n जिसको सीता ने चूर किया। \n दुर्योधन का दुर्द्धर्ष दर्प, \n द्रुत द्रुपद-सुता ने दूर किया।\n \n नेपोलिन-से सेनापति को,\n नारी ने नाच नचाया है। \n भारत में भी नर का आसन, \n नारी ने ही हथियाया है।\n \n आज नगर में कोलाहल, \n नर-नारी दोनों व्याकुल। \n कोने-कोने में पर्चा, \n घर-घर में जिसकी चर्चा।\n \n नर ने जो अन्याय किया, \n नारी को निरुपाय किया। \n उसका प्रतिशोधन होगा, \n नर का अवरोधन होगा।\n \n खैर, सुनो अब माताओ, \n बहनों, भाग्य-विधाताओ&#160;! \n जाति-धर्म संकट में है, \n खतरा बड़ा निकट में है।\n \n हमने नर को जन्माया, \n पाला, पोसा, पनपाया। \n देह नहीं, शिक्षा भी दी, \n उसे प्रणय-भिक्षा भी दी।\n \n &#160;शिशु को दूध, युवक को तन, \n बूढ़े, रोगी को श्रम-कण। \n दिया हौंसला कायर को, \n शेर सुझाए शायर को।\n \n जन्मा-खुशियों में खोईं, \n मरा-बैठकर हम रोईं। \n हम नर पर मिट धूल हुईं, \n किन्तु बड़ी ये भूल हुईं।\n \n नारी, नर की धाय नहीं, \n बिना सींग की गाय नहीं।\n नहीं पैर की जूती है, \n उसकी बजती तूती है।\n \n किसने रहपट-पाट किया? \n मेन कनक्शन काट दिया&#160;! \n हाउस फुल, पर लाइट गुल, \n होने लगी सभा व्याकुल।\n \n चीखी पुरुषोत्तमा प्रिया- \n \"नर ने सेबोटाज किया।\"\n बसें रूट से गायब थीं, \n भारी मुश्किल आयद थी।\n \n &#160;तांगे मांगे मिले नहीं, \n रिक्शेवाले हिले नहीं। \n फटफट पास नहीं फटकी, \n चटपट निकल दूर सटकी।\n \n चन्द्रमुखी सुन म्लान हुई, \n सरला सिंगल-डान हुई।\n मृदुला चुप मजबूर हुई, \n अंगूरी अमचूर हुई।\n \n रजनी बोली-\"सुन, रीता, \n यह तो बहुत बुरा बीता। \n आज मोहल्ला डोलेगा, \n कौन किवाड़ें खोलेगा?\"\n \n फूलमती भी फूल गई- \n 'हम आईं क्यों? भूल गई। \n सास मकान उठा लेगी, \n पुरुषोत्तमा बचा लेगी?'\n \n धूप सूर्य से अलग नहीं,\n जल से मछली विलग नहीं।\n चंदा बिना उज्यारी क्या, \n प्रियतम के बिन प्यारी क्या?\n \n नीति नारि, पुरुषारथ नर,\n प्रीति नारि, परमारथ नर।\n क्यों अटकाती रोड़ा है?\n नर-नारी का जोड़ा है।\n \n प्रतिभा बोली -\"ठीक कहा, \n हमने अब तक बहुत सहा। \n ब्रह्‌म नाम ही भ्रम का है, \n यह विस्फोट अहम्‌ का है। \n\n", "author":"गोपालप्रसाद व्यास", "title":"अनारी नर / गोपालप्रसाद व्यास"}
,
{"poem":"उनका कलम उन्हें लौटाया- धन्यवाद जी!\n पत्र लिखा तो उत्तर आया- धन्यवाद जी!\n छायावाद, रहस्यवाद तो बहुत सुने थे,\n किंतु कहाँ से आ टपका यह धन्यवाद जी!\n \n पत्नीवाद मान लेने से गदगद औरत,\n पूंजीवाद पकड़ लेने से मिलती दौलत!\n सत्य, अहिंसा, सदाचार को मारो गोली,\n गांधीवादी को मिल जाती इनसे मोहलत।\n \n मार्क्सवाद के हो-हल्ले में,\n नाम-धाम तो हो जाता है।\n लेकिन कोरे धन्यवाद में,\n क्या जाता है, क्या आता है?\n \n भेजा- नहीं रसीद पहुंच की\n आया- फाइल करें कहां पर?\n धन्यवाद धोबी का कुत्ता -\n घर से घाट, घाट से फिर घर।\n \n चला यहां से, गया वहां को,\n वहां न पहुंचा, गया कहां फिर?\n घूम रहा है मारा-मारा,\n धन्यवाद है नेता का सिर।\n \n नेताजी भाषण देते हैं,\n लालाजी पहनाते माला,\n संयोजक ने पूरा डिब्बा\n मक्खन का खाली कर डाला\n \n लेकिन जनता बिगड़ उठी है \n इसे उतारो, उसे लाद दो।\n मटरूमल जी जल्दी आओ,\n खत्म करो अब धन्यवाद दो! \n \n धन्यवाद है या कि मुसीबत?\n बला आगई, इसको टालो।\n जिसका भाषण नहीं कराना,\n उससे धन्यवाद दिलवा लो।\n \n अयशपाल जी धन्यवाद का -\n भाषण देने खड़े हुए हैं।\n लोग उठ गए, नेता गायब,\n वह माइक पर अड़े हुए हैं।\n \n धन्यवाद है या पत्थर है?\n आए हो तो खाना होगा।\n माला भले नहीं ले जाओ\n धन्यवाद ले जाना होगा!\n \n धन्यवाद ऐसी गाली है,\n देकर इसे लेख लौटा दो।\n धन्यवाद उल्लू का पट्ठा -\n खड़ा रहेगा, भले लिटा दो।\n \n नाक काटकर उसे उढ़ा दो\n धन्यवाद वह दोशाला है।\n पाकर हाथ जोड़ने पड़ते,\n ठंडी कॉफी का प्याला है। \n\n", "author":"गोपालप्रसाद व्यास", "title":"धन्यवाद / गोपालप्रसाद व्यास"}
,
{"poem":"'भाभीजी, नमस्ते!' \n 'आओ लाला, बैठो!' बोलीं भाभी हंसते-हंसते।\n 'भाभी, भय्या कहाँ गए हैं?' 'टेढ़े-मेढ़े रस्ते!'\n 'तभी तुम्हारे मुरझाए हैं भाभीजी, गुलदस्ते!'\n 'अक्सर संध्या को पुरुषों के सिर पर सींग उकसते!'\n 'रस्सी तुड़ा भाग ही जाते, हारी कसते-कसते!'\n 'लेकिन सधे कबूतर भाभी, नहीं कहीं भी फंसते!\n अपनी छतरी पर ही जमते, ज्यों अक्षर पर मस्ते!'\n 'भाभीजी, नमस्ते!'\n \n चला सिलसिला रस का!\n 'बैठो, अभी बना लाती हूँ लाला, शर्बत खस का।'\n 'भाभी, शर्बत नहीं चाहिए, है बातों का चसका।'\n 'लेकिन तुमसे मगज मारना देवर, किसके बस का?'\n भाभी का यह वाक्य हमारे दिल में सिल-सा कसका।\n तभी लगाया भाभीजी ने हौले से यूँ मसका-\n 'ओहो, शर्बत नहीं चलेगा? वाह, तुम्हारा ठसका!'\n 'कलुआ रे, रसगुल्ले ले आ! ये ले पत्ता दस का!'\n चला सिलसिला रस का।\n \n भाभी जी का लटका!\n कलुआ लेकर नोट न जाने कौन गली में भटका?\n बार-बार अब हम लेते थे दरवाजे पर खटका। \n बतरस-लोभी चित्त हमारा, रसगुल्लों में अटका।\n कुरता छू भाभी जी बोली, 'खूब सिलाया मटका।'\n 'लेकिन हम तो देख रहे हैं ब्लाउज नरगिस-कट का।'\n आँखों-आँखों भाभीजी ने हमको हसंकर हटका।\n 'ये नरगिस का चक्कर लाला, होता है सकंट का।'\n भाभी जी का लटका!\n \n 'भाभी बड़ी सलौनी।\n बंगाली में भालो-भालो, पंजाबी में सौनी। \n ऐसी स्वस्थ, सनेह-चीकनी, ज्यों माखन की लौनी।\n अतिशय चारु चपल अनियारी, मानो मृग की छौनी।\n पत्नी ठंडा भात, कि साली भी बेहद मिरचौनी।\n लेकिन मेरी भाभी जैसे रस की भरी भगौनी।\n ऐसी मीठी, ऐसी मनहर, ऐसी नौनी-नौनी।\n घंटाघर पर मिलती जैसे, दही-बड़े की दौनी।\n भाभी बड़ी सलौनी।\n \n देवर बड़ा रंगीला।\n कोई मजनूं होगा, लेकिन यह मजनूं का टीला।\n पैंट पहनता चिपका-चिपका, कोट पहनता ढीला।\n ऐसी चलता चाल कि जैसे बन्ना हो शर्मीला।\n वैसे तो यह बड़ा बहादुर, बनता है बमदीला।\n पर घर में बीवी के डर से रहता पीला-पीला।\n बाहर से है सूखा-सूखा, अंदर गीला-गीला।\n मधुबाला को भूल गया अब भाती इसे शकीला।\n देवर बड़ा रंगीला।\n \n 'भाभी मेरे मन की\n बात सुनो!' 'क्यों सुनूं, महाशय! तुम हो पूरे सनकी!'\n 'किस सन्‌ की बाबत कहती हो?' वह बोली, 'पचपन की।\n जब कमीज़ से नाक पोंछते, याद करो बचपन की।\n टुकुर-टुकुर क्या देख रहे हो?' 'सुंदरता कंकन की।'\n 'कंकन कुंडल नहीं चीन्हते, कथा याद लछमन की?'\n बतरस की ग़ज़लों में सहसा आई टेक भजन की।\n दरवाजे पर भय्या आए हमने पा-लागन की।\n भाभी मेरे मन की। \n\n", "author":"गोपालप्रसाद व्यास", "title":"भाभीजी नमस्ते / गोपालप्रसाद व्यास"}
,
{"poem":"ओ, बाबूजी की डबल भैंस!\n मेरी कुटिया में घुस आई\n तू बाबूजी की डबल भैंस!\n ओ, बाबूजी की डबल भैंस!\n \n ओ काली-सी, मतवाली-सी,\n क्यों बिना सूचना घुस आई?\n समझा होगा शायद तूने\n इसको कालिज का खुला 'मैस'\n ओ, बाबूजी की...।\n \n ऐ भैंस! अभी तक मैं तुझको\n अक्कल से बड़ी समझता था।\n ऐ महिषी! अब तक मैं तुझको,\n अपरूप सुंदरी कहता था।\n \n तेरी जलक्रीड़ा मुझे बहुत ही\n सुंदर लगती थी, रानी!\n तेरे स्वर का अनुकरण नहीं\n कर सकता था कोई प्राणी\n \n पर आज मुझे मालूम हुआ\n तू निरी भैंस है, मोटी है,\n काली है, फूहड़ है, थुल-थुल,\n मरखनी, रैंकनी, खोटी है।\n \n मेरे ही घर में आज चली\n तू पाकिस्तान बनाने को?\n मेरी ही हिन्दी में बैठी\n तू जनपद नया बसाने को?\n मैं कहता हूं, हट जा, हट जा,\n वरना मुझको आ रहा तैश\n ओ बाबूजी की... \n\n", "author":"गोपालप्रसाद व्यास", "title":"भैंस / गोपालप्रसाद व्यास"}
,
{"poem":"आँसू नीम चढ़े\n खून पड़ा काला!\n कानों में लाख जड़ी\n जीभ पर छाला!\n और तुम कहते हो, हंसो!\n सड़ी हुई सभ्यता पर फब्तियां कसो!\n कागज की व्यवस्था चर गई,\n स्याही\n सफेद को काला करते-करते \n गुजर गई! \n चश्मे ने\n कर दिया देखना बंद,\n और कलम! \n अपनी मौत खुद मर गई\n और तुम कहते हो लिखो?\n समाज में बुद्धिजीवी तो दिखो!\n छिलके-पर-छिलके\n पर्त-पर-पर्त,\n काई और कीचड़\n गर्त-ही-गर्त\n और तुम कहते हो उठो और चलो!\n बहारों का मौसम है\n मचलो, उछलो!\n \n बोए गुलाब, उग आए कांटे!\n सांपों और बिच्छुओं ने \n दंश-डंक बांटे, \n नागफनी हंसी,\n तुलसी मुरझाई!\n खंडित किनारों पर\n लहरों की चोटें,\n \n और तुम कहते हो नाचो,\n युग की रामायण का \n सुंदरकांड बांचो!\n कुंभकरणी दोपहरी, मंदोदरी सांझ,\n रात शूर्पणखा-सी बेहया, बांझ,\n मेघनाद छाया है\n दसों दिशा क्रुद्ध!\n चाह रहीं बीस भुजा\n तापस से युद्ध,\n और तुम कहते हो\n \n सृजन को संवारो!\n कंटकित करीलों की \n आरती उतारो!\n प्रतिभा के पंखों पर\n सुविधा के पत्थर! \n कमलों पर जा बैठे नाली के मच्छर!\n गमलों में खिलते हैं\n कागज के फूल! \n चप्पल पर पालिश है,\n टोपी पर धूल!\n और तुम कहते हो आंसू मत बोओ!\n सुमनों को छेद-छेद माला पिरोओ!\n दफ्तर में खटमल की वंश-बेल फैली\n कुर्सी पर बैठ गई चुपके से थैली!\n बोतल से बहती है गंगा की धारा,\n मंझधार सूख गई, डूबता किनारा!\n द्रौपदी को जुए में धर्मराज हारा!\n अर्जुन से गांडीव कर गया किनारा!\n और तुम कहते हो\n छोड़ दो निराशा?\n होने दो होता है\n जो भी तमाशा? \n\n", "author":"गोपालप्रसाद व्यास", "title":"बोए गुलाब / गोपालप्रसाद व्यास"}
,
{"poem":"बन चुके बहुत तुम ज्ञानचंद,\n बुद्धिप्रकाश, विद्यासागर?\n पर अब कुछ दिन को कहा मान,\n तुम लाला मूसलचंद बनो! \n अब मूर्ख बनो, मतिमंद बनो!\n \n यदि मूर्ख बनोगे तो प्यारे,\n दुनिया में आदर पाओगे।\n जी, छोड़ो बात मनुष्यों की,\n देवों के प्रिय कहलाओगे!\n लक्ष्मीजी भी होंगी प्रसन्न,\n गृहलक्ष्मी दिल से चाहेंगी।\n हर सभा और सम्मेलन के \n अध्यक्ष बनाए जाओगे! \n \n पढ़ने-लिखने में क्या रक्खा,\n आंखें खराब हो जाती हैं।\n चिंतन का चक्कर ऐसा है, \n चेतना दगा दे जाती है। \n इसलिए पढ़ो मत, सोचो मत,\n बोलो मत, आंखें खोलो मत,\n तुम अब पूरे स्थितप्रज्ञ बनो,\n सच्चे संपूर्णानन्द बनो ।\n अब मूर्ख बनो, मतिमंद बनो!\n \n मत पड़ो कला के चक्कर में,\n नाहक ही समय गंवाओगे।\n नाहक सिगरेटें फूंकोगे,\n नाहक ही बाल बढ़ाओगे ।\n पर मूर्ख रहे तो आस-पास,\n छत्तीस कलाएं नाचेंगी,\n तुम एक कला के बिना कहे ही,\n छह-छह अर्थ बताओगे। \n \n सुलझी बातों को नाहक ही, \n तुम क्यों उलझाया करते हो?\n उलझी बातों को अमां व्यर्थ में,\n कला बताया करते हो!\n ये कला, बला, तबला, सारंगी,\n भरे पेट के सौदे हैं,\n इसलिए प्रथमतः चरो,\n पुनः विचरो, पूरे निर्द्वन्द्व बनो,\n अब मूर्ख बनो, मतिमंद बनो!\n \n हे नेताओ, यह याद रखो,\n दुनिया मूर्खों पर कायम है।\n मूर्खों की वोटें ज्यादा हैं,\n मूर्खों के चंदे में दम है। \n हे प्रजातंत्र के परिपोषक,\n बहुमत का मान करे जाओ!\n जब तक हम मूरख जिन्दा हैं,\n तब तक तुमको किसका ग़म है?\n \n इसलिए भाइयो, एक बार\n फिर बुद्धूपन की जय बोलो!\n अक्कल के किवाड़ बंद करो,\n अब मूरखता के पट खोलो।\n यह विश्वशांति का मूलमंत्र,\n यह राम-राज्य की प्रथम शर्त,\n अपना दिमाग गिरवीं रखकर,\n खाओ, खेलो, स्वच्छंद बनो!\n अब मूर्ख बनो, मतिमंद बनो! \n\n", "author":"गोपालप्रसाद व्यास", "title":"अब मूर्ख बनो! / गोपालप्रसाद व्यास"}
,
{"poem":"साँप, \n दो-दो जीभें होने पर भी \n भाषण नहीं देते?\n आदमी न होकर भी \n पेट के बल चलते हो \n यार! \n हम तुम्हारे फूत्कार से नहीं डरते\n साँप ही तो हो,\n भारत के रहनुमा तो नहीं हो! \n\n", "author":"गोपालप्रसाद व्यास", "title":"साँप ही तो हो... / गोपालप्रसाद व्यास"}
,
{"poem":"सत्ता अंधी है\n लाठी के सहारे चलती है।\n सत्ता बहरी है\n सिर्फ धमाके सुनती है।\n सत्ता गूंगी है\n सिर्फ माइक पर हाथ नचाती है।\n कागज छूती नहीं\n आगे सरकाती है।\n सत्ता के पैर भारी हैं\n कुर्सी पर बैठे रहने की बीमारी है। \n पकड़कर बिठा दो\n मारुति में चढ़ जाती है।\n वैसे लंगड़ी है\n बैसाखियों के बल चलती है।\n सत्ता अकड़ू है\n माला पहनती नहीं, पकड़ू है।\n कोई काम करती नहीं अपने हाथ से,\n चल रही है चमचों के साथ से।\n \n सत्ता जरूरी है\n कुछ के लिए शौक है\n कुछ के लिए मजबूरी है।\n सत्ता सती नहीं, रखैल है\n कभी इसकी गैल है तो कभी उसकी गैल है।\n \n सत्ता को सलाम करो\n पानी मिल जाए तो पीकर आराम करो। \n सत्ता को कीर्तन पसंद है\n नाचो और गाओ&#160;!\n सिंहासन पर जमी रहो\n मरकर ही जाओ।\n \n और जनता?\n हाथ जोड़े, समर्थन में हाथ उठाए,\n आश्वासन लेना हो तो ले,\n नहीं भाड़ में जाए!\n \n सत्ता शाश्वत है, सत्य है,\n जनता जड़ है, निर्जीव है-\n ताली और खाली पेट बजाना\n उसका परम कर्तव्य है। \n\n", "author":"गोपालप्रसाद व्यास", "title":"सत्ता / गोपालप्रसाद व्यास"}
,
{"poem":"मैं हिन्दी का अदना कवि हूं,\n कलम घिसी है, गीत रचे हैं।\n व्यंग्य और उपहास किए हैं,\n बहुत छपे हैं, बहुत बचे हैं।\n मैंने भी सपने देखे थे,\n स्वतंत्रता से स्वर्ग मिलेगा।\n मुरझाए जन-मन-मानस में,\n प्रसन्नता का कलम खिलेगा।\n \n इसीलिए ही लाठी खाईं,\n घर-जमीन भी फिसल गई थीं।\n गोरों की गोलियां बगल से,\n सन-सन करती निकल गई थीं।\n पत्नी की परवाह नहीं की,\n बच्चे भी अनाथ डोले थे।\n पर स्वतंत्रता के आते ही, \n नेताओं की जय बोले थे।\n \n लाखों जन ऐसे भी निकले,\n जो कि सुबह थे, शाम हो गए।\n जिनके घर नीलाम हो गए,\n सर भी कत्ले-आम हो गए। \n और हजारों ऐसे भी थे,\n जो अपनापन भूल गए थे।\n हंसते-हंसते कोड़े खाए, \n फिर फांसी पर झूल गए थे।\n \n जो जंगल-जंगल भटके थे,\n छिपे-छिपे सब-कुछ करते थे।\n आजादी की आग लगी थी,\n और मारकर ही मरते थे।\n कुछ उनमें फाकानशीन थे,\n जिंदा रहने की मशीन थे,\n झंडे पर कुर्बान होगए,\n भारत मां की शान होगए।\n \n जिनके लिए जेल मंदिर था,\n सदा पैर उसके अंदर था। \n पराधीनता ही डायन थी,\n हर गोरा उनको बंदर था।\n जो सिर का सौदा करते थे,\n नाम सुना दुश्मन डरते थे।\n कुछ होली, कुछ ईद होगए, \n लाखों वीर शहीद होगए।\n \n मेरी तरह सभी ने यारो,\n रात-रात सपने बोए थे।\n भारत मां की दीन-दशा पर,\n ज़ार-ज़ार हम सब रोए थे।\n सिर्फ इसलिए- अपना भारत \n फिर से शोषणहीन हो सके।\n मिटे विषमता, सरसे समता,\n जन-गण स्वस्थ, अदीन हो सके।\n \n उन्हें क्या पता, यह स्वतंत्रता,\n कुछ वर्षों में ऐसी होगी। \n पुलिस और भी जालिम होगी\n सत्ता बन जाएगी रोगी।\n जनता द्वारा चुनकर नेता,\n फिर से भोगी बन जाएंगे।\n अफसर लोभी हो जाएंगे,\n ढोंगी योगी बन जाएंगे।\n \n राजा अंधा हो जाएगा,\n अंधी हो जाएगी रानी।\n अंधे रायबहादुर होंगे,\n अंधे बन जाएंगे ज्ञानी। \n अंधी पुलिस, प्रशासन अंधा,\n अंधे वोटर, अंधा चंदा।\n कहाँ-कहाँ तक मित्र गिनाएं,\n अंधी पीसें कुत्ते खाएं।\n \n अंधों की दुनिया में यारो,\n अब अंधों की ही कीमत है।\n अंधे लोग रेबड़ी बांटें,\n अंधों का ही अब बहुमत है।\n क्यों करते आश्चर्य, कमाई\n अंधी है, सब जोड़ रहे हैं। \n जिसकी जहाँ आँख खुलती है,\n उसकी मिलकर फोड़ रहे हैं।\n \n ये विकास है, यही प्रगति है,\n यही योजना का वितान है।\n सबको अंधा करते जाओ,\n स्वतंत्रता का नवविहान है।\n आजादी का यही सुफल है,\n अरे शहीदो, नाचो-गाओ!\n आसमान से फूल नहीं तो,\n थोड़े से आँसू टपकाओ!\n \n अब तिजाब ही गंगाजल है,\n जुल्मों का पर्याय पुलिस है।\n जो इसको असत्य कहता है,\n वह झूठा है, वही फुलिश है। \n\n", "author":"गोपालप्रसाद व्यास", "title":"क्या सोचा, क्या हुआ / गोपालप्रसाद व्यास"}
,
{"poem":"ग़लत न समझो, मैं कवि हूँ प्रयोगशील,\n खादी में रेशम की गांठ जोड़ता हूँ मैं।\n कल्पना कड़ी-से-कड़ी, उपमा सड़ी से सड़ी,\n मिल जाए पड़ी, उसे नहीं छोड़ता हूँ मैं।\n स्वर को सिकोड़ता, मरोड़ता हूँ मीटर को\n बचना जी, रचना की गति मोड़ता हूँ मैं।\n करने को क्रिया-कर्म कविता अभागिनी का,\n पेन तोड़ता हूँ मैं, दवात फोड़ता हूँ मैं ॥\n \n श्रोता हजार हों कि गिनती के चार हों,\n परंतु मैं सदैव 'तारसप्तक' में गाता हूँ। \n आँख मींच साँस खींच, जो भी लिख देता,\n उसे आपकी कसम! नई कविता बताता हूँ। \n ज्ञेय को बनाता अज्ञेय, सत्‌-चित्‌ को शून्य,\n देखते चलो मैं आग पानी में लगाता हूँ।\n अली की, कली की बात बहुत दिनों चली,\n अजी, हिन्दी में देखो छिपकली भी चलाता हूँ।\n मुझे अक्ल से आँकिए 'हाफ' हूँ मैं,\n जरा शक्ल से जांचिए साफ हूँ मैं।\n भरा भीतर गूदड़ ही है निरा,\n चढ़ा ऊपर साफ गिलाफ हूँ मैं ॥\n \n अपने मन में बड़ा आप हूँ मैं,\n अपने पुरखों के खिलाफ़ हूँ मैं।\n मुझे भेजिए जू़ में, विलंब न कीजिए,\n आदमी क्या हूँ, जिराफ हूँ मैं ॥\n \n बच्चे शरमाते, बात बकनी बताते जिसे,\n वही-वही करतब अधेड़ करता हूँ मैं।\n बिना बीज, जल, भूमि पेड़ करता हूँ मैं,\n फूंक मार केहरी को भेड़ करता हूँ मैं।\n बिना व्यंग्य अर्थ की उधेड़ करता हूँ, और\n बिना अर्थ शब्दों की रेड़ करता हूँ मैं।\n पिटने का खतरा उठाकर भी 'कामरेड'\n कालिज की छोरियों से छेड़ करता हूँ मैं॥ \n\n", "author":"गोपालप्रसाद व्यास", "title":"कवि हूँ प्रयोगशील / गोपालप्रसाद व्यास"}
,
{"poem":"यदि दर्द पेट में होता हो\n या नन्हा-मुन्ना रोता हो\n या आँखों की बीमारी हो\n अथवा चढ़ रही तिजारी हो\n तो नहीं डाक्टरों पर जाओ\n वैद्यों से अरे न टकराओ\n है सब रोगों की एक दवा-\n भई, भाषण दो! भई, भाषण दो!!\n \n हर गली, सड़क, चौराहे पर \n भाषण की गंगा बहती है,\n हर एक समझदार नर-नारी के\n कानों में कहती रहती है-\n मत पुण्य करो, मत पाप करो, \n मत राम-नाम का जाप करो,\n कम-से-कम दिन में एक बार-\n भई, भाषण दो! भई, भाषण दो!!\n \n भाषण देने से सुनो, स्वयं\n नदियों पर पुल बंध जाएंगे\n बंध जाएंगे बीसियों बाँध\n ऊसर हजार उग आएंगे।\n तुम शब्द-शक्ति के इस महत्व को\n मत विद्युत से कम समझो।\n भाषण का बटन दबाते ही\n बादल पानी बरसाएंगे।\n \n इसलिए न मैला चाम करो\n दिन-भर-प्यारे, आराम करो!\n संध्या को भोजन से पहले\n छोड़ो अपने कपड़े मैले,\n तन को संवार, मन को उभार \n कुछ नए शब्द लेकर उधार \n प्रत्येक विषय पर आँख मूंद-\n भई, भाषण दो! भई भाषण दो!! \n\n", "author":"गोपालप्रसाद व्यास", "title":"भाषण दो! भई, भाषण दो!! / गोपालप्रसाद व्यास"}
,
{"poem":"लालाजी ने कुत्ते पाले!\n ये झबरे हैं, चितकबरे हैं,\n कुछ थुल-थुल, कुछ मरगिल्ले हैं\n बनते हैं बुलडॉग दोगले,\n लेकिन सब देसी पिल्ले हैं।\n ये टुकड़ों पर पलने वाले,\n बोटी देख मचलने वाले।\n अपने को ही छलने वाले,\n महावीर हैं, बड़े उग्र हैं,\n मन के मैले, तन के काले!\n लालाजी ने कुत्ते पाले!\n \n लालाजी ने कहा कि गाओ,\n तो भूं-भूं भुंकियाने वाले। \n लालाजी ने कहा कि रोओ,\n तो कूं-कूं किकियाने वाले। \n लालाजी ने कहा कि काटो, \n तो पीछे पिल जाने वाले।\n लालाजी ने कहा कि चाटो,\n तो थूथरी हिलाने वाले। \n घर के शेर, शहर के गीदड़,\n पिटकर पूंछ हिलाने वाले,\n लालाजी ने कुत्ते पाले!\n \n लालाजी के सम्मुख इनका,\n आओ, पूँछ हिलाना देखो।\n लालाजी के घर पर इनका,\n शेरों-सा गुर्राना देखो। \n आओ ठाठ जनाना देखो।\n लगते ही लकड़ी खुपड़ी पर,\n पूछ दबा भग जाना देखो।\n ये उनके ही संगी-साथी,\n जो इनको नित टुकड़े डाले।\n लालाजी ने कुत्ते पाले!\n \n बुद्धिमान हैं, हर खटके पर \n आँख खोल चौंका करते हैं।\n समझदार हैं, पहले से ही\n ये ताका मौका करते हैं।\n बड़े विचारक, बात-बात में, \n ये अपनी छौंका करते हैं।\n पूंजी वालों के प्रहरी हैं\n हमको सदा सताते साले,\n लालाजी ने कुत्ते पाले! \n\n", "author":"गोपालप्रसाद व्यास", "title":"लालाजी के कुत्ते / गोपालप्रसाद व्यास"}
,
{"poem":"गरीबों के घर का तो मालिक खुदा है\n तू अपना ही रुतबा बढ़ाता चला जा।\n \n बग़ावत से रह दूर, जा रेडियो पर\n तू जंगी तराने सुनाता चला जा।\n \n गरीबों से क्या पाएगा तू तरक्की\n अमीरों से दिल को मिलाता चला जा।\n \n तू बच्चे से उनके मुहब्बत किए जा\n हरम की हुकूमत उठाता चला जा।\n \n ये उर्दू न हिन्दी कभी बन सकेगी\n तू अपनी कमाई कमाता चला जा।\n \n निराशा से जो छोड़ बैठे हैं जी को\n उन्हें राह अपनी दिखाता चला जा।\n \n ये मुमकिन नहीं तू हटे, हार जाए\n खुशामद के बस गुल खिलाता चला जा।\n \n अगर तुझको साहब कभी गालियाँ दें\n उन्हें झेलता मुस्कराता चला जा।\n \n अगर काम बनता है सर को झुकाए\n तो सौ बार सर को झुकाता चला जा।\n \n अगर हेड बनना है दफ्तर में तुझको,\n शिकायत किए जा, सुझाता चला जा।\n \n जहां भी अंधेरा नज़र आए तुझको\n तू मौके के दीए जलाता चला जा।\n \n तू लीडर बनेगा कहा मान मेरा,\n बयानों को शाया कराता चला जा।\n \n गुलामी से मत डर, मिनिस्टर बनेगा\n कि बस, हां-में-हां तू मिलाता चला जा।\n \n न डर देशभक्तों से, बकते हैं ये तो\n कदम अपना आगे बढ़ाता चला जा।\n \n \n ये अखबार वाले अगर तुझको छेड़ें\n तो परवाह न कर, लड़खड़ाता चला जा। \n\n", "author":"गोपालप्रसाद व्यास", "title":"चला जा! / गोपालप्रसाद व्यास"}
,
{"poem":"मेरे प्यारे सुकुमार गधे! \n जग पड़ा दुपहरी में सुनकर \n मैं तेरी मधुर पुकार गधे! \n मेरे प्यारे सुकुमार गधे!\n \n तन-मन गूंजा-गूंजा मकान,\n कमरे की गूंज़ीं दीवारें ,\n लो ताम्र-लहरियां उठीं मेज \n पर रखे चाय के प्याले में! \n कितनी मीठी, कितनी मादक,\n स्वर, ताल, तान पर सधी हुई,\n आती है ध्वनि, जब गाते हो, \n मुख ऊंचा कर, आहें भर कर \n तो हिल जाते छायावादी \n कवि की वीणा के तार, गधे! \n मेरे प्यारे...!\n \n तुम दूध, चांदनी, सुधा-स्नात,\n बिल्कुल कपास के गाले-से ,\n हैं बाल बड़े ही स्पर्श सुखद,\n आंखों की उपमा किससे दूं&#160;?\n वे कजरारे, आयत लोचन,\n दिल में गड़-गड़कर रह जाते,\n कुछ रस की, बेबस की बातें, \n जाने-अनजाने कह जाते, \n वे पानीदार कमानी-से,\n हैं 'श्वेत-स्याम-रतनार' गधे! \n मेरे प्यारे...!\n \n हैं कान कमल-सम्पुट से थिर,\n नीलम से विजड़ित चारों खुर,\n मुख कुंद-इंदु-सा विमल कि \n नथुने भंवर-सदृश गंभीर तरल,\n तुम दूध नहाए-से सुंदर,\n प्रति अंग-अंग से तारक-दल \n ही झांक रहे हो निकल-निकल,\n हे फेनोज्ज्वल, हे श्वेत कमल,\n हे शुभ्र अमल, हिम-से उज्ज्वल,\n तेरी अनुपम सुंदरता का \n मैं सहस कलम ले करके भी \n गुणगान नहीं कर सकता हूं,\n फिर तेरे रूप-सरोवर का \n मैं कैसे पाऊं पार गधे! \n मेरे प्यारे...!\n \n तुम अपने रूप-शील-गुण से \n अनजान बने रहते हो क्यों&#160;?\n हे लात फेंकने में सकुशल!\n पगहा-बंधन सहते हो क्यों&#160;? \n हे साधु, स्वयं को पहचानो,\n युग जाग गया, तुम भी जागो! \n मन की कायरता को त्यागो,\n रे, जागो, रे, जागो, जागो! \n इस भारत के धोबी-कुम्हार \n भी शासक पूंजीवादी हैं। \n तुम क्रांति करो लादी पटको! \n बर्तन फोड़ो, घर से भागो! \n हे प्रगतिशील युग के प्राणी \n तुम रचो नया संसार गधे! \n मेरे प्यारे...! \n\n", "author":"गोपालप्रसाद व्यास", "title":"सुकुमार गधे / गोपालप्रसाद व्यास"}
,
{"poem":"व्यंग्य कोई कांटा नहीं- \n फूल के चुभो दूं , \n कलम कोई नश्तर नहीं- \n खून में डूबो दूं\n दिल कोई कागज नहीं-\n लिखूं और फाडूं \n साहित्य कोई घरौंदा नहीं- \n खेलूं और बिगाडूं!\n \n मैं कब कहता हूँ- \n साहित्य की भी कोई मर्यादा है! \n कौन वह कुंठित और जड़ है\n जिसने इसे सीमाओं और रेखाओं में बाँधा है?\n साहित्य तो कीचड़ का कमल है,\n आँधियों में भी लहराने वाली पतंग है। \n वह धरती की आह है,\n पसीना है, सड़न है, सुगंध है।\n \n साहित्य कुंवारी माँ की आत्महत्या नहीं,\n गुनाहों का देवता है,\n वह मरियम का पुत्र है,\n रासपुटिन का धेवता है। \n साहित्य फ्रायड की वासनाओं का लेखा नहीं,\n गोकुल के कन्हैया की लीला है,\n उसके आँगन का हर छोर \n विरहिणी गोपियों के आँसुओं से गीला है।\n \n हास्य केले का छिलका नहीं-\n सड़क पर फेंक दो और आदमी फिसल जाए,\n व्यंग्य बदतमीजों के मुंह का फिकरा नहीं- \n कस दो और संवेदना छिल जाए।\n हास्य किसी फूहड़ के जूड़े में \n रखा हुआ टमाटर नहीं, \n वह तो बिहारी की नायिका की \n नाक का हीरा है। \n मगर वे इसे क्या समझेंगे \n जो साहित्य का खोमचा लगाते हैं \n और हास्य जिनके लिए जलजीरा है!\n \n इसे समझो, पहचानो,\n यह आलोचक नहीं,\n हिन्दी का जानीवाकर है\n बात लक्षण में नहीं\n अभिधा में ही कह रहा हूँ-\n अंधकार का अर्थ ही प्रभाकर है! \n\n", "author":"गोपालप्रसाद व्यास", "title":"व्यंग्य कोई कांटा नहीं / गोपालप्रसाद व्यास"}
,
{"poem":"एक दिन ईश्वर के घर लूट हुई-\n चूहा दांत ले भागा \n बिल्ली मूंछें \n खुदा स्टोर तलाश करने लगा \n किससे पूछें?\n ऊंट ने उठाकर \n उसे अपने पेट में फिट कर लिया था \n हाथी ने बुद्धि का बंडल \n अपने कब्जे में कर लिया था,\n घोड़े ने शक्ति\n कुत्ते ने भक्ति \n सियार ने संगीत \n हिरनी ने अनुरक्ति\n सूअर ने सृजन \n बंदर ने तोड़-फोड़\n शुतुरमुर्ग ने पलायन\n लोमड़ी ने जोड़-तोड़ \n गाय ने श्रद्धा\n भालू ने ताड़ी का अद्धा \n गधे ने सहनशीलता \n कुतिया ने अश्लीलता \n शेर ने सम्मान \n देसी पिल्ले ने अपमान........\n जब खजाना खाली होगया \n पहुंचा इन्सान।\n \n खुदा बोला-\n इन्सानियत तो रही नहीं\n उसे तो जानवर ले गए\n अब तो हमारे पास \n हैवानियत, खुदगर्ज़ी\n और बे-मौसम के काम-क्रोध ही रह गए हैं\n चाहो तो ले जाओ! \n मनुष्य बोला-लाओ, जल्दी लाओ! \n\n", "author":"गोपालप्रसाद व्यास", "title":"ईश्वर के घर लूट हुई / गोपालप्रसाद व्यास"}
,
{"poem":"आदमी और रीछ में क्या अंतर है?\n आदमी की हज़ामत बनती है, रीछ की नहीं। \n आदमी और हाथी में क्या अंतर है?\n हाथी पर अंकुश लगता है, आदमी पर नहीं।\n आदमी और घोड़े में क्या अंतर है?\n घोड़ा आदमी की तरह खाट पर पड़कर नहीं सो सकता।\n आदमी और बंदर में क्या फर्क़ है?\n बंदर आदमी की तरह अंडरवीयर नहीं पहनता।\n वह उससे भी ऊंची छलांगें लगाता है\n मगर अपने को मुछंदर नहीं बताता है। \n आदमी और नेता में क्या फर्क़ है?\n आदमी नेता हो सकता है\n मगर नेता आदमी नहीं। \n\n", "author":"गोपालप्रसाद व्यास", "title":"फर्क़ आदमी और जानवर में / गोपालप्रसाद व्यास"}
,
{"poem":"काँटों ने हमें खुशबू दी है,\n फूलों ने हमेशा काटा है। \n बांहों ने पिन्हाई जंजीरें, \n आहों ने दिया सन्नाटा है। \n अपनों ने अड़ंगी मारी है,\n गैरों से सहारा पाया है। \n अनजान से राहत मिल भी गई,\n पहचान से धोखा खाया है। \n कुर्सी ने हमेशा ठोकर दी,\n थैली ने सदा संदेह किए। \n घड़ियालों से रिश्तेदारी कर \n मछली की तरह तड़पे हैं, प्रिये! \n \n खुशियों को खरीदा है हमने,\n सेहत को सदा नीलाम किया।\n लमहा वह याद नहीं आता,\n जिस वक्त कि हो आराम किया।\n रोगों को सहेजा है हमने,\n भोगों को नहीं परहेज़ा है। \n गम बांटे नहीं, खुशियां बोईं,\n मुस्कान को सब तक भेजा है। \n हम हिन्द की ख़ातिर मर न सके,\n हिन्दी का भी दामन भर न सके। \n इन्सान तो बनना दूर रहा,\n शैतान से तौबा कर न सके। \n\n", "author":"गोपालप्रसाद व्यास", "title":"काँटों ने हमें खुशबू दी है / गोपालप्रसाद व्यास"}
,
{"poem":"बुढ़ापे में जो हो जाए उसे हम प्यार कहते हैं,\n जवानी की मुहब्बत को फ़कत व्यापार कहते हैं।\n जो सस्ती है, मिले हर ओर, उसका नाम महंगाई,\n न महंगाई मिटा पाए, उसे सरकार कहते हैं।\n \n जो पहुंचे बाद चिट्ठी के उसे हम तार कहते हैं,\n जो मारे डॉक्टर को हम उसे बीमार कहते हैं। \n जो धक्का खाके चलती है उसे हम कार मानेंगे,\n न धक्के से भी जो चलती उसे सरकार कहते हैं।\n \n कमर में जो लटकती है, उसे सलवार कहते हैं,\n जो आपस में खटकती है, उसे तलवार कहते हैं।\n उजाले में मटकती है, उसे हम तारिका कहते,\n अंधेरे में भटकती जो, उसे सरकार कहते हैं।\n \n मिले जो रोज बीवी से, उसे फटकार कहते हैं,\n जिसे जोरू नहीं डांटे, उसे धिक्कार कहते हैं।\n मगर फटकार से, धिक्कार से भी जो नहीं समझे,\n उसे मक्कार कहते हैं, उसे सरकार कहते हैं।\n \n सुबह उठते ही बिस्तर से 'कहां अखबार' कहते हैं,\n शकल पर तीन बजते 'चाय की दरकार' कहते हैं। \n वे कहती हैं, 'चलो बाजार' हंसकर शाम के टाइम,\n तो हम नज़रें झुकाकर 'मर गए सरकार' कहते हैं। \n\n", "author":"गोपालप्रसाद व्यास", "title":"सरकार कहते हैं / गोपालप्रसाद व्यास"}
,
{"poem":"गाँधी बाबा के सुराज में,\n सुरा बहुत है, राज नहीं है। \n राज़ बहुत खुलते हैं, लेकिन\n खिलता यहां समाज नहीं है।\n \n यह देखो कैसी विडम्बना&#160;!\n राजनीति में नीति नहीं है। \n और राजनैतिक लोगों को,\n नैतिकता से प्रीति नहीं है।\n \n सदाचार का आंदोलन है,\n नोटों से भारी थैला है।\n दर-दर पर छैला की दस्तक, \n घर-घर में बैठी लैला है।\n \n यह देखो कैसा मज़ाक है,\n कला बिक रही बाज़ारों में।\n रूप खड़ा है चौराहे पर,\n जंग लग रही हथियारों में।\n \n यह कैसा साहित्य की जिसका,\n हित से कुछ संबंध नहीं है&#160;!\n सभी यहां मुक्तक हैं, यारो,\n कोई यहां प्रबंध नहीं है।\n \n हर अध्यापक आलोचक है, \n हर विद्यार्थी गीतकार है। \n सभी नकद सौदा करते हैं,\n एक नहीं रखता उधार है।\n \n हर आवारा अब नेता है,\n हर अहदी बन गया विचारक। \n जिसके हाथ लग गया माइक,\n वही बन गया प्रबल प्रचारक।\n \n आलोचना लोच से खाली,\n अब मज़ाक में मज़ा न, ग़म है।\n सत्ता से सत निकल गया है,\n सिर्फ अहं में हम-ही-हम है। \n\n", "author":"गोपालप्रसाद व्यास", "title":"विडम्बना / गोपालप्रसाद व्यास"}
,
{"poem":"कुत्ते से सीखी चापलूसी\n मलाई चट करना बता गई पूसी\n बकरे से अहं ब्रह्मास्मि-मैं-मैं\n कहां तक जानवरों को धन्यवाद दें!\n बैलों से सीखा खटना,\n दुम्बे से चोट मारने के लिए पीछे हटना,\n भेड़िए से अपने लिए\n खुद कानून बनाना,\n भेंड़ों से आंख मूंदकर \n पीछे-पीछे आना,\n लोमड़ी ने सिखलाई चालाकी\n बताओ, अब और क्या रह गया बाकी? \n\n", "author":"गोपालप्रसाद व्यास", "title":"सीखा पशुओं से / गोपालप्रसाद व्यास"}
,
{"poem":"देखा पूरब में आज सुबह,\n एक नई रोशनी फूटी थी।\n एक नई किरन, ले नया संदेशा,\n अग्निबान-सी छूटी थी॥\n \n एक नई हवा ले नया राग,\n कुछ गुन-गुन करती आती थी।\n आज़ाद परिन्दों की टोली,\n एक नई दिशा में जाती थी॥\n \n एक नई कली चटकी इस दिन,\n रौनक उपवन में आई थी।\n एक नया जोश, एक नई ताज़गी, \n हर चेहरे पर छाई थी॥\n \n नेताजी का था जन्मदिवस,\n उल्लास न आज समाता था।\n सिंगापुर का कोना-कोना, \n मस्ती में भीगा जाता था।\n \n हर गली, हाट, चौराहे पर,\n जनता ने द्वार सजाए थे।\n हर घर में मंगलाचार खुशी के, \n बांटे गए बधाए थे॥\n \n पंजाबी वीर रमणियों ने,\n बदले सलवार पुराने थे। \n थे नए दुपट्टे, नई खुशी में,\n गये नये तराने थे॥\n \n वे गोल बांधकर बैठ गईं, \n ढोलक-मंजीर बजाती थीं।\n हीर-रांझा को छोड़ आज,\n वे गीत पठानी गाती थीं।\n \n गुजराती बहनें खड़ी हुईं,\n गरबा की नई तैयारी में।\n मानो वसन्त ही आया हो,\n सिंगापुर की फुलवारी में॥\n \n महाराष्ट्र-नन्दिनी बहनों ने, \n इकतारा आज बजाया था। \n स्वामी समर्थ के शब्दों को, \n गीतों में गति से गाया था॥\n \n वे बंगवासिनी, वीर-बहूटी,\n फूली नहीं समाती थीं। \n अंचल गर्दन में डाल, \n इष्ट के सम्मुख शीश झुकाती थीं-\n \n “प्यारा सुभाष चिरंजीवी हो, \n हो जन्मभूमि, जननी स्वतंत्र! \n मां कात्यायिनि ऐसा वर दो, \n भारत में फैले प्रजातंत्र!!”\n \n हर कण्ठ-कण्ठ से शब्द यही,\n सर्वत्र सुनाई देते थे। \n सिंगापुर के नर-नारि आज, \n उल्लसित दिखाई देते थे॥\n \n उस दिन सुभाष सेनापति ने, \n कौमी झण्डा फहराया था। \n उस दिन परेड में सेना ने, \n फौजी सैल्यूट बजाया था॥\n \n उस दिन सारे सिंगापुर में, \n स्वागत की नई तैयारी थी। \n था तुलादान नेताजी का,\n लोगों में चर्चा भारी थी ॥\n \n उस रोज तिरंगे फूलों की, \n एक तुला सामने आई थी॥ \n उस रोज तुला ने सचमुच ही, \n एक ऐसी शक्ति उठाई थी-\n \n जो अतुल, नहीं तुल सकती थी,\n दुनिया की किसी तराजू से! \n जो ठोस, सिर्फ बस ठोस,\n जिसे देखो चाहे जिस बाजू से!!\n \n वह महाशक्ति सीमित होकर, \n पलड़े में आन विराजी थी।\n दूसरी ओर सोना-चांदी, \n रत्नों की लगती बाजी थी॥\n \n उस मन्त्रपूत मुद मंडप में,\n सुमधुर शंख-ध्वनि छाई थी। \n जब कुन्दन-सी काया सुभाष की,\n पलड़े में मुस्काई थी॥\n \n एक वृद्धा का धन सर्वप्रथम,\n उस धर्म-तुला पर आया था। \n सोने की ईटों में जिसने,\n अपना सर्वस्व चढ़ाया था॥\n \n गुजराती मां की पांच ईंट,\n मानो पलड़े में आईं थीं। \n या पंचयज्ञ से हो प्रसन्न, \n कमला ही वहां समाई थीं!!\n \n फिर क्या था, एक-एक करके, \n आभूषण उतरे आते थे। \n वे आत्मदान के साथ-साथ, \n पलड़े पर चढ़ते जाते थे॥\n \n मुंदरी आई, छल्ले आए, \n जो पी की प्रेम-निशानी थे। \n कंगन आए, बाजू आए,\n जो रस की स्वयं कहानी थे॥\n \n आ गया हार, ले जीत स्वयं, \n माला ने बन्धन छोड़ा था। \n ललनाओं ने परवशता की,\n जंजीरों को धर तोड़ा था॥\n \n आ गईं मूर्तियां मन्दिर की,\n कुछ फूलदान, टिक्के आए। \n तलवारों की मूठें आईं, \n कुछ सोने के सिक्के आए॥\n \n कुछ तुलादान के लिए, \n युवतियों ने आभूषण छोड़े थे। \n जर्जर वृद्धाओं ने भेजे, \n अपने सोने के तोड़े थे॥\n \n छोटी-छोटी कन्याओं ने भी, \n करणफूल दे डाले थे। \n ताबीज गले से उतरे थे, \n कानों से उतरे बाले थे॥\n \n प्रति आभूषण के साथ-साथ, \n एक नई कहानी आती थी। \n रोमांच नया, उदगार नया, \n पलड़े में भरती जाती थी॥\n \n नस-नस में हिन्दुस्तानी की, \n बलिदान आज बल खाता था। \n सोना-चांदी, हीरा-पन्ना, \n सब उसको तुच्छ दिखाता था॥\n \n अब चीर गुलामी का कोहरा, \n एक नई किरण जो आई थी।\n उसने भारत की युग-युग से, \n यह सोई जाति जगाई थी॥\n \n लोगों ने अपना धन-सरबस, \n पलड़े पर आज चढ़ाया था। \n पर वजन अभी पूरा नहीं हुआ, \n कांटा न बीच में आया था॥\n \n तो पास खड़ी सुन्दरियों ने, \n कानों के कुण्डल खोल दिए। \n हाथों के कंगन खोल दिए, \n जूड़ों के पिन अनमोल दिए॥\n \n एक सुन्दर सुघड़ कलाई की,\n खुल 'रिस्टवाच' भी आई थी। \n पर नहीं तराजू की डण्डी, \n कांटे को सम पर लाई थी॥\n \n कोने में तभी सिसकियों की, \n देखा आवाज़ सुनाई दी। \n कप्तान लक्ष्मी लिए एक,\n तरुणी को साथ दिखाई दी॥\n \n उसका जूड़ा था खुला हुआ, \n आंखें सूजी थीं लाल-लाल! \n इसके पति को युद्ध-स्थल में, \n कल निगल गया था कठिन काल!!\n \n नेताजी ने टोपी उतार, \n उस महिला का सम्मान किया। \n जिसने अपने प्यारे पति को, \n आज़ादी पर कुर्बान किया॥\n \n महिला के कम्पित हाथों से, \n पलड़े में शीशफूल आया! \n सौभाग्य चिह्‌न के आते ही, \n कांटा सहमा, कुछ थर्राया!\n \n दर्शक जनता की आंखों में,\n आंसू छल-छल कर आए थे। \n बाबू सुभाष ने रुद्ध कण्ठ से, \n यूं कुछ बोल सुनाए थे-\n \n “हे बहन, देवता तरसेंगे, \n तेरे पुनीत पद-वन्दन को। \n हम भारतवासी याद रखेंगे, \n तेरे करुणा-क्रन्दन को!!\n \n पर पलड़ा अभी अधूरा था, \n सौभाग्य-चिह्‌न को पाकर भी। \n थी स्वर्ण-राशि में अभी कमी, \n इतना बेहद ग़म खाकर भी॥\n \n पर, वृद्धा एक तभी आई, \n जर्जर तन में अकुलाती-सी। \n अपनी छाती से लगा एक, \n सुन्दर-चित्र छिपाती-सी॥\n \n बोली, “अपने इकलौते का, \n मैं चित्र साथ में लाई हूं। \n नेताजी, लो सर्वस्व मेरा, \n मैं बहुत दूर से आई हूं॥ “\n \n वृद्धा ने दी तस्वीर पटक, \n शीशा चरमर कर चूर हुआ! \n वह स्वर्ण-चौखटा निकल आप, \n उसमें से खुद ही दूर हुआ!!\n \n वह क्रुद्ध सिंहनी-सी बोली, \n “बेटे ने फांसी खाई थी! \n उसने माता के दूध-कोख को, \n कालिख नहीं लगाई थी!! \n हां, इतना गम है, अगर कहीं, \n यदि एक पुत्र भी पाती मैं! \n तो उसको भी अपनी भारत-\n माता की भेंट चढ़ाती मैं!!”\n \n इन शब्दों के ही साथ-साथ, \n चौखटा तुला पर आया था! \n हो गई तुला समतल, कांटा, \n झुक गया, नहीं टिक पाया था!!\n \n बाबू सुभाष उठ खड़े हुए, \n वृद्धा के चरणों को छूते!\n बोले, “मां, मैं कृतकृत्य हुआ, \n तुझ-सी माताओं के बूते!!\n \n है कौन आज जो कहता है, \n दुश्मन बरबाद नहीं होगा! \n है कौन आज जो कहता है, \n भारत आज़ाद नहीं होगा!!” \n\n", "author":"गोपालप्रसाद व्यास", "title":"नेताजी का तुलादान / गोपालप्रसाद व्यास"}
,
{"poem":"कोटि-कोटि कंठों से गूजा\n प्यारा कौमी नारा है\n हिन्दुस्तान हमारा है।\n हिन्दुस्तान हमारा है॥\n \n मन्दिर और मीनार हमारे\n गाँव, शहर, बाजार हमारे।\n चन्दा-सूरज, गंगा-जमुना\n पैगम्बर-अवतार हमारे।\n हिन्दू, मुसलमान, ईसाई\n सिक्ख, पारसी, जैनी भाई।\n सभी इसी धरती के वासी\n सबके दिल में यही समाई।\n सिर्फ हमारा देश यहां पर\n नहीं और का चारा है॥\n हिन्दुस्तान हमारा है।\n हिन्दुस्तान हमारा है॥\n \n धरती है आज़ाद, हवा\n आज़ाद तरंगें लाती है।\n फूल-फूल आज़ाद कली\n आज़ाद खड़ी मुस्काती है।\n पंछी हैं आज़ाद चहकते\n उड़ते-फिरते जाते हैं।\n भौंरे देखो आज़ादी का \n नया तराना गाते हैं।\n उठो जवानी, आज़ादी पर\n पहला हाथ तुम्हारा है॥\n हिन्दुस्तान हमारा है।\n हिन्दुस्तान हमारा है॥\n \n इंकलाब होगया, देश को \n हम आज़ाद बनाएंगे।\n जुल्मों के तूफान नहीं\n मंजिल से हमें हटाएंगे।\n हम आज़ादी के सैनिक हैं,\n मर-मर बढ़ते जाएंगे।\n तलवारों की धारों पर भी\n आगे कदम उठाएंगे।\n आज गुलामी के शासन को \n फिर हमने ललकारा है॥\n हिन्दुस्तान हमारा है।\n हिन्दुस्तान हमारा है॥\n \n उठो हिमालय, आज तुम्हारे\n कौन पार जा सकता है?\n हिन्द महासागर की बोलो\n कौन थाह पा सकता है?\n आज़ादी की बाढ़ नहीं\n संगीनों से रुक सकती है।\n अरे जवानी कभी नहीं \n जंजीरों से झुक सकती है।\n गरमी की लपटों ने सोखी\n कभी न बहती धारा है॥\n हिन्दुस्तान हमारा है।\n हिन्दुस्तान हमारा है॥ \n\n", "author":"गोपालप्रसाद व्यास", "title":"हिन्दुस्तान हमारा है / गोपालप्रसाद व्यास"}
,
{"poem":"आज राष्ट्र का मुक्ति-पर्व है जागो कवि की वाणी;\n फूंको शंख विजय का, जय हो भारत-भूमि भवानी&#160;!\n फूलो फूल, लताओ झूमो, अम्बर बरसो पानी;\n मन-मयूर नाचो रे आई प्रिय स्वतन्त्रता रानी&#160;!!\n \n वह स्वतन्त्रता जिसकी खातिर जूझी लक्ष्मी रानी;\n वीर पेशवा नाना ने कर दिया खून का पानी।\n तांत्या टोपे ने जिसकी असली कीमत पहिचानी;\n लड़ा गया संग्राम गदर का जिसकी अमर कहानी ॥\n \n वह स्वतन्त्रता जिसकी खातिर बिस्मिल थे शैदाई;\n जूझ गए आज़ाद पार्क में डटकर लड़ी लड़ाई।\n फाके किए यतीन्द्रनाथ ने, मारे गए कन्हाई;\n भगतसिंह ने हंसते-हंसते खुलकर फांसी खाई॥\n \n वह स्वतन्त्रता जिसकी खातिर बापू जग में आए;\n मुक्ति-युद्ध के लिए जिन्होंने नये शास्त्र अपनाए।\n राष्ट्रपिता के इंगित पर दी भारत ने कुर्बानी;\n साठ वर्ष तक लड़े सिपाही दिन और रात न जानी॥\n \n वह स्वतन्त्रता जो कि हमें प्राणों से भी प्यारी थी;\n वह स्वतन्त्रता जिसके हित डांडी की तैयारी थी।\n वह स्वतन्त्रता जिसकी खातिर असहयोग अपनाया;\n मिट्टी में मिल गए किन्तु झण्डे को नहीं झुकाया॥\n \n बयालीस के वीर बागियो, जान खपाने वालो;\n 'करो-मरो' के महायज्ञ में गोली खाने वालो&#160;!\n जेल-यातना सहने वालो सत्त्व गंवाने वालो;\n विजय तुम्हारे घर आई है आओ इसे सम्हालो॥\n \n उन्हें राष्ट्र का नमस्कार जो काम देश के आए;\n सेवक बनकर रहे चने तसलों में रखकर खाए।\n भारत उनका ऋणी जिन्होंने हंसकर कष्ट उठाए;\n सदा कर्मरत रहे नाम अखबारों में न छपाए॥\n नेताजी तुम कहां छिपे हो&#160;? याद तुम्हारी आती;\n भारत के बच्चे-बच्चे की भर-भर आती छाती।\n 'दिल्ली चलो' तुम्हारा नारा देखो पूर्ण हुआ है;\n परदेशी का भाग्य-सितारा पिसकर चूर्ण हुआ है॥\n उठो बहादुरशाह कब्र से किला लौट आया है;\n हटा यूनियन जैक, तिरंगा उस पर लहराया है।\n औंधे तम्बू अंग्रेजों के, पड़ी बैरकें खाली;\n तेरी दिल्ली आज मनाती घर-घर खुशी दिवाली॥\n \n सुनो तिलक महाराज&#160;! स्वर्ग में भारत के जयकारे;\n तुम्हें जेल में रखनेवाले खुद लग गए किनारे।\n जन्मसिद्ध अधिकार हमारा हमने छीन लिया है;\n ब्रिटिश सल्तनत के तख्ते को तेरह-तीन किया है॥\n \n सदियों पीछे आज जमाना ऐसा शुभ आया है;\n जब अशोक का चक्र पुनः भारत में फहराया है;\n जबकि हिमालय का सिर ऊंचा गंगा गौरव गाती;\n जब भारत की जनता जय नेहरू, पटेल की गाती ॥\n \n मुक्त पवन में सांस ले रहे हैं अब भारतवासी;\n पूरब में प्रकाश फैला है स्वर्णिम उषा प्रकाशी।\n भारतवर्ष स्वतन्त्र हुआ है गाओ नया तराना;\n नया एशिया जागा है अब बदला नया ज़माना॥ \n\n", "author":"गोपालप्रसाद व्यास", "title":"मुक्ति-पर्व / गोपालप्रसाद व्यास"}
,
{"poem":"प्रयाण-गीत गाए जा!\n तू स्वर में स्वर मिलाए जा!\n ये जिन्दगी का राग है--जवान जोश खाए जा&#160;!\n प्रयाण-गीत ...\n \n तू कौम का सपूत है!\n स्वतन्त्रता का दूत है!\n निशान अपने देश का उठाए जा, उठाए जा&#160;!\n प्रयाण-गीत...\n \n ये आंधियां पहाड़ क्या?\n ये मुश्किलों की बाढ़ क्या?\n दहाड़ शेरे हिन्द! आसमान को हिलाए जा&#160;!\n प्रयाण-गीत...\n \n तू बाजुओं में प्राण भर!\n सगर्व वक्ष तान कर!\n गुमान मां के दुश्मनों का धूल में मिलाए जा।\n प्रयाण-गीत गाए जा!\n तू स्वर में स्वर मिलाए जा!\n ये जिन्दगी का राग है--जवान जोश खाए जा। \n\n", "author":"गोपालप्रसाद व्यास", "title":"प्रयाण-गीत / गोपालप्रसाद व्यास"}
,
{"poem":"वह देश, देश क्या है, जिसमें\n लेते हों जन्म शहीद नहीं।\n वह खाक जवानी है जिसमें\n मर मिटने की उम्मीद नहीं।\n \n वह मां बेकार सपूती है,\n जिसने कायर सुत जाया है।\n वह पूत, पूत क्या है जिसने\n माता का दूध लजाया है।\n \n सुख पाया तो इतरा जाना,\n दुःख पाया तो कुम्हला जाना।\n यह भी क्या कोई जीवन है:\n पैदा होना, फिर मर जाना&#160;!\n \n पैदा हो तो फिर ऐसा हो,\n जैसे तांत्या बलवान हुआ।\n मरना हो तो फिर ऐसे मर,\n ज्यों भगतसिंह कुर्बान हुआ।\n \n जीना हो तो वह ठान ठान,\n जो कुंवरसिंह ने ठानी थी।\n या जीवन पाकर अमर हुई\n जैसे झांसी की रानी थी।\n \n यदि कुछ भी तुझ में जीवन है,\n तो बात याद कर राणा की।\n दिल्ली के शाह बहादुर की\n औ कानपूर के नाना की।\n \n तू बात याद कर मेरठ की,\n मत भूल अवध की घातों को।\n कर सत्तावन के दिवस याद,\n मत भूल गदर की बातों को।\n \n आज़ादी के परवानों ने जब \n खूं से होली खेली थी।\n माता के मुक्त कराने को\n सीने पर गोली झेली थी।\n \n तोपों पर पीठ बंधाई थी,\n पेड़ों पर फांसी खाई थी।\n पर उन दीवानों के मुख पर \n रत्ती-भर शिकन न आई थी।\n \n वे भी घर के उजियारे थे\n अपनी माता के बारे थे।\n बहनों के बंधु दुलारे थे,\n अपनी पत्नी के प्यारे थे।\n \n पर आदर्शों की खातिर जो\n भर अपने जी में जोम गए।\n भारतमाता की मुक्ति हेतु,\n अपने शरीर को होम गए।\n \n कर याद कि तू भी उनका ही \n वंशज है, भारतवासी है।\n यह जननी, जन्म-भूमि अब भी,\n कुछ बलिदानों की प्यासी है।\n \n अंग्रेज गए जैसे-तैसे,\n लेकिन अंग्रेजी बाकी है।\n उनके बुत छाती पर बैठे,\n ज़हनियत अभी वह बाकी है।\n \n कर याद कि जो भी शोषक है\n उसको ही तुझे मिटाना है।\n ले समझ कि जो अन्यायी है\n आसन से उसे हटाना है।\n \n ऐसा करने में भले प्राण\n जाते हों तेरे, जाने दे।\n अपने अंगों की रक्त-माल\n मानवता पर चढ़ जाने दे।\n \n तू जिन्दा हो और जन्म-भूमि\n बन्दी हो तो धिक्कार तुझे।\n भोजन जलते अंगार तुझे,\n पानी है विष की धार तुझे।\n \n जीवन-यौवन की गंगा में \n तू भी कुछ पुण्य कमा ले रे!\n मिल जाए अगर सौभाग्य\n शहीदों में तू नाम लिखा ले रे! \n\n", "author":"गोपालप्रसाद व्यास", "title":"शहीदों में तू नाम लिखा ले रे! / गोपालप्रसाद व्यास"}
,
{"poem":"ये अनुराग के रंग रंगी,\n रसखान खरी रसखान की भाषा।\n यामैं घुरी मिसुरी मधुरी,\n यह गोपिन के अधरान की भाषा।\n को सरि याकी करैं कवि 'व्यास'\n ये भाव भरे अखरान की भाषा।\n \n सूर कही तुलसी नैं लही,\n प्रभु पांयन सौं परसी ब्रजभाषा। \n देव-बिहारी करी उर धारन,\n मोतिन की लर-सी ब्रजभाषा।\n भूषन पाय भवानी भई,\n कवि 'व्यास' हिये हरषी ब्रजभाषा।\n मतिराम के आनन में उमहीं,\n घन आनंद ह्‌वै बरसी ब्रजभाषा। \n\n", "author":"गोपालप्रसाद व्यास", "title":"गोपिन के अधरान की भाषा (कविता) / गोपालप्रसाद व्यास"}
,
{"poem":"ललना नवेली कौं अकेली लखि आंगन में,\n औचक गुबिंद ताहि धाय गहिबे लगे।\n छुटकी छबीली नैं जु सास कौं बतायौ पास,\n चौंकि चकराए बिसमै में बहिबे लगे। \n पीठि दै प्रबीनी हंसी, लाल हंसे हिय लाइ,\n दोऊ यौं विनोद में समोद बहिबे लगे। \n पानीदार प्यारी के कमानीदार नैन 'व्यास'\n ऐन मैन मैन की कहानी कहिबे लगे॥ \n\n", "author":"गोपालप्रसाद व्यास", "title":"अनंग-सी अंगना / गोपालप्रसाद व्यास"}
,
{"poem":"रहिबे कूं घर को मकान होई अट्टादार \n हाथ सिलबट्टा पै उछट्टा दै हिलत जायँ।\n द्वार बंधी गय्‌या होइ, घर में लुगय्‌या होइ,\n बंक में रुपय्‌या होइ, हौंसला खिलत जायँ।\n 'व्यास' कवि कहैं-चार भय्‌यन में मान होइ।\n देह हू में जान होइ, दंड हू पिलत जायँ।\n रोजनामचा में रोज-रोज ओज आतौ रहै,\n ऐसी करौ योजना कि भोजना मिलत जायँ।\n भोजन में भात होइ, घी सौं मुलाकात होइ,\n दही-बूरौ साथ होइ, दार अरहर की। \n हरौ कछू साग होइ, चटनी की लाग होइ,\n फूले-फूले फुलका परोसैं जाय घर की।\n \n 'व्यास' कवि कहैं रबड़ी जो मिल जाय कहूं,\n फेरि हमें चाहना न बिधि-हरि-हर की। \n योजना बनाऔ तो बनाऔ जामैं खीर घुटै,\n पूरी कौन खाय&#160;? बात मालपुआ तर की।\n छोरा-छोरी थोरे होयँ, कारे नहीं, गोरे होयँ,\n ब्याह के निहोरे होयँ, और हम नट जायँ। \n मामले निपट जायँ आपस-के-आपस में,\n बैद औ' बकीलन के छल-छंद छंट जायँ।\n 'व्यास' कवि कहैं बोटबारे सारे घेरे रहैं,\n और हम अपने बिचारन पै डट जायँ। \n फूट फट जाय, झूठ छट जाय भारत सौं,\n खाइयां अनेकता की एकता सौं पट जायँ। \n\n", "author":"गोपालप्रसाद व्यास", "title":"योजना बनाओ तो... / गोपालप्रसाद व्यास"}
,
{"poem":"तुलसी या संसार में कर लीजै दो काम-\n छक के भोजन कीजिए, मुँह ढक कै आराम!\n मुँह ढक कैं आराम, द्वार पर यह लिख दीजै-\n सोय रह्‌यौ हूँ अभी मोय दरसन मत दीजै।\n जागे सो पावै नहीं, सोवै सो सुख पाय।\n जननी ऐसौ पूत जन, परते ही खर्राय।\n सुनो ब्रजनागरी! \n \n खर्राटे ऐसे मुखर, पारंपरिक अकूत,\n आंगन में बैठी मनौ मल्लो कातै सूत।\n मल्लो कातै सूत, मुटल्लो मठा बिलोवै,\n कै बिल्लो ते झगर, टीन पै बिल्ला रोवै। \n कैधों ग्रामोफोन कौ तयौ भयौ बेकार, \n कै चौबे की नाक हू लैबे लगी डकार। \n सखा सुन श्याम के&#160;! \n \n खर्राटे ये है नहीं, ये हैं अनहद नाद,\n घट के भीतर चलि रह्‌यौ, जीव-ब्रह्म-संवाद।\n जीव-ब्रह्म-संवाद 'सबद' परि रहे सुनाई,\n कहां गए गुरुदेव अर्थ बूझयौ नहिं जाई। \n किधौं नाक ते बहि रही 'कविता नई' अचूक,\n दाग समालोचक रहे सोय- सोय बंदूक।\n सुनो ब्रजनागरी!\n \n खर्राटे क्यों कहत हौ, कहौ षड़ज-संधान,\n खैंच रहे बुंदू मियां नौ-नौ गज की तान।\n नौ-नौ गज की तान कि जैसे करैं गरारे,\n अटक कंठ में गए तेल के सक्करपारे। \n कै काहू की भैंसिया पोखर में गर्राय,\n कै काहू की भौंटिया चाकी रही चलाय।\n सखा सुन श्याम के!\n \n खर्राटे खर-खर करैं, खटिया चर-चर होय,\n सुनि छोरी चीखन लगी, छोरा दीनौ रोय।\n छोरा दीनौ रोय, बैल खूंटा ते भाजौ,\n कुत्ता सोचन लग्यौ, बजौ यह कैसौ बाजौ?\n मूसे बिल में घुसि गए, मौसी खाय पछार,\n घरवारी ठोकै करम, भले मिले भरतार! \n सुनो ब्रजनागरी।\n \n बालम परे पलंग पै चारौं कौने चित्त!\n गोरी बत्ती जोरिकै बांचै व्यास-कवित्त!\n बांचै व्यास-कवित्त कि लंबी लैय उसांसैं,\n नाई-बामन मरौ, बांधि दीनी भैंसा सैं।\n दिन-भर सानी सी चरै, रात परौ खर्राय,\n झकझोरूं तो हे सखी, 'मरौ! मरौ!!' चिल्लाय। \n सखा सुन श्याम के! \n\n", "author":"गोपालप्रसाद व्यास", "title":"खर्राटे / गोपालप्रसाद व्यास"}
,
{"poem":"मुरली मोहन की बजी जमुना-तट पै 'व्यास'।\n जल थंभ्यौ, चन्दा रुक्यौ, हहर उठ्यौ आकास॥\n हहर उठ्यौ आकास, लगे बतरावन तारे॥\n कौन राग अनुरागत ब्रज में नंद-दुलारे।\n अघटित घटना घटी ब्रह्म-रंध्रन सुर जुरली।\n जब लीनी धर-अधर जोगमाया-सी मुरली॥\n \n बंसी बजी कि बज उठे मन-बीना के तार।\n ये समझीं संकेत है, वे अनहद संचार॥\n वे अनहद संचार, जीव कौं ब्रह्म जगावत।\n ये समझीं घनश्याम हमहिं कौं टेर बुलावत॥\n पगन लगि गए पंख, उड़ीं जैसें कलहंसी।\n हे मनमोहन 'व्यास' बजाई कैसी बंसी?\n \n मोर मुकुट छवि, काछनी, उर झूलत बनमाल।\n नटनागर मन में बसे रासबिहारी लाल ॥\n रासबिहारी लाल, नचत तत तत ता थेई।\n तग्गी-तग्गी संगत श्यामा सुंदरि देई॥ \n धुमकिट-धिकट धिलांग मृदंगैं बजै 'व्यास' कवि।\n लट-पट की फहरान मनहरन मोर-मुकुट छवि॥ \n\n", "author":"गोपालप्रसाद व्यास", "title":"रास-रसोत्सव / गोपालप्रसाद व्यास"}
,
{"poem":"जगती में नग बहुत हैं, भारत में नगराज।\n भारत में गिरि बहुत हैं, ब्रज में श्री गिरिराज॥\n भक्ति मुक्ति अनुरक्ति सब, देवत छप्पर फाड़।\n पाथर पूजन जात क्यौं, कबिरा पूज पहाड़॥\n पूजित सुंदर श्याम कौं, ब्रज-रक्षक ब्रज-बाड़।\n सात कोस कौ देवता, मत कहु याहि पहाड़॥\n लीला-रस में सम्मिलित, दर्शनीय गिरिराज।\n ब्रज की परम विभूति हैं, गोवर्धन महाराज॥\n \n ब्रज-बसुधा के बीच बिराजत गिरि गोवर्धन।\n श्याम-सुचिक्कन शिला तरु-लता सघन सुहावन।\n चहुँदिसि सरवर-ताल अनेकन वन अरु उपवन।\n वापी-कूप-तड़ाग अमिय जल पिबत भक्तजन।\n मध्य मानसी गंग घाट छतरी अति सुंदर।\n संत जपत हरि-नाम बैठ गिरि कंदर अंदर।\n चन्द्र सरोवर जँह कियो सूरदास नैं बास।\n यहै परम रासस्थली जन्म लियौ कवि 'व्यास'।\n जयति गोवर्धनधर प्रभु॥\n \n रावन के दादा पुलस्त्य ऋषि ब्रज में लाए।\n जब काशी लै चले, जमे नहिं उठे उठाए॥\n तिल-तिल कर नित घटूँ मतौ गिरिराज उचारौ।\n कलजुग आवै घोर, लोप है जाय हमारौ।\n कृष्ण उठाए उठे, इन्द्र कौ मान मिटायौ।\n श्याम-रूप ह्‌वै पुजे, जौन माँग्यौ फल पायौ।\n सात कोस की परिक्रमा चढ़त दूध और फूल।\n लोट-लोट सिर धरत हैं भावुक ब्रज की धूल।\n जयति गोवर्धनधर प्रभु॥\n \n सुर पूजैं नखत लै, नर पूजैं आखत लै,\n मुनि गंधर्व पूजैं, ताल-सुर बाजैं लै।\n मगन महेस पूजैं, गगन सुरेस पूजैं,\n पगन गनेस पूजैं, रिद्धि-सिद्धि साजैं लै।\n सारद सुजान पूजैं, नारद महान पूजैं,\n सकल जहान पूजैं, गान-गुन गाजैं लै।\n गोपी-गोप-गाय पूजैं, 'व्यास' कवि धाय पूजैं,\n बाबा नंदराय पूजैं, गोद ब्रजराजैं लै।\n \n जय बिनु रूखन की पुहुप चढ़ावैं नित,\n जय बिनु नालन की चरन पखारैं जो।\n जय बिनु गायन की घंटिका बजावैं मंजु,\n जय चाँद-तारन की आरती उतारैं जो।\n जय बिनु मोरन की नाचैं घनस्याम पेखि,\n जय घनस्यामन की पारत फुहारैं जो।\n जय उन गोपिन की गावैं, गिरधारी-गान,\n जय गिरिधारन की गिरिधर धारैं जो। \n\n", "author":"गोपालप्रसाद व्यास", "title":"गिरिराज महाराज की जय! / गोपालप्रसाद व्यास"}
,
{"poem":"गंगा घहरावैं, युमनाजी मंद-मंद बहैं,\n वहाँ रोड़ी-रोड़ा, यहाँ कदमन की छय्या।\n वहाँ पड़ै हड्डी, यहाँ चढ़ैं दूध फूल,\n वहाँ चंडी चेतै, यहाँ महाविद्या मय्या।\n वहाँ कूँडी-सोटा और चीमटा-चिलम चलैं।\n यहाँ ठौर-ठौर जमे विजया-घुटय्या।\n वहाँ मिलैं साधूजन, यहाँ मिलैं स्वादू 'व्यास'\n वह हर की पैंड़ी, यह हरि-जनमय्या॥ \n\n", "author":"गोपालप्रसाद व्यास", "title":"नमो-नमो यमुना महारानी! / गोपालप्रसाद व्यास"}
,
{"poem":"प्रात उठि मंगला कौं धावैं मथुरा के लोग,\n कोऊ रंगेश्वर जायँ बोल उठैं बम-बम।\n आचमन करैं कोउ, गोता लैंय गिन-गिन,\n कोऊ बुरजन चढ़ि कूद परैं धम-धम।\n करत कलेऊ ये जलेबी-कचौरिन के,\n मस्ती में कटै हैं दिन, कैसौ रंज काकौ गम?\n तोकूँ कहा जानैं, तेरे बाप की न मानैं,\n यमुना के पूत हम, मामा हैं हमारे यम॥\n \n भागे बौद्ध मठ छोड़, शस्त्र छोड़ भागे शक,\n कृष्ण भागे बंसी छोड़, कुबजा बिसारी है।\n पंडित प्रबीन भागे, माथुर कुलीन भागे,\n यमुना हू भागी 'व्यास', जल-कष्ट भारी है।\n चातक चकोर भागे, शुक-पिक-मोर भागे,\n कदम-तमाल भागे, झाड़-झंकारी है।\n तऊ याहि देखिबे कूँ भागैं दुनिया के लोग,\n मथुरा हमारी तीन लोकन ते न्यारी है। \n\n", "author":"गोपालप्रसाद व्यास", "title":"मथुरा-महिमा? / गोपालप्रसाद व्यास"}
,
{"poem":"कहौ हमारे बाप के बाप, बाप के बाप,\n उनके जूता कौ हुतौ छप्पन गज कौ नाप।\n छप्पन गज कौ नाप कि वामैं घुसिगौ हाथी,\n बीस बरस तक रह्‌यौ, चरन-तल कौ संगाती।\n मसकि पाँव इक दिन पर्‌यौ, पिचक गयौ गजराज,\n ता जूता कूँ लै उड़े गोरेलाल जहाज।\n कहौ-अस्तोवचन!\n \n जा जूता के जोर ते चमक रहे अँगरेज,\n वाकी ठोकर ते खुदी मिस्त्र देस में स्वेज।\n मिस्त्र देस में स्वेज, कील ते निकसे, राकिट,\n गई उधेरी खाल, बनी हिटलर की जाकिट।\n कतरन अमरीका गई, साँच बुलावै अम्ब,\n ताही सौं पैदा भयौ पहलौ ऐटम बम्ब।\n कहौ-अस्तोवचन! \n\n", "author":"गोपालप्रसाद व्यास", "title":"यारो, मारो डींग! / गोपालप्रसाद व्यास"}
,
{"poem":"छोरा है जइयौं हुसियार,\n गाम में नेता आवैगौ।\n गाम में नेता आवैगौ,\n संग में धन्नौ लावैगौ।\n धन्नौ लावैगौ और\n पामन पर जावैगौ।\n पामन पर जावैगौ,\n बइयरन कूँ फुसलावैगौ।\n उन्हें साड़ी पहनावैगौ,\n बड़ेन कूँ कम्बल लावैगौ।\n और चौधरी साहब कूँ,\n चुपके से नोट थमावैगौ।\n कि कर लेउ दरसन पहली बार,\n फेरि पहचान न पावैगौ।\n मिलन दूभर है जावैगौ,\n जो कुछ कहनौ होइ कहि लेउ,\n फेर नहिं औसर आवैगौ।\n छोरा है जइयौं हुसियार,\n गाम में नेता आवैगौ। \n\n", "author":"गोपालप्रसाद व्यास", "title":"रसिया / गोपालप्रसाद व्यास"}
,
{"poem":"कोऊ कोटिक संग्रहौ, कोऊ लाख-पचीस।\n राम, हमारी तौ बनी रहै चार सौ बीस॥\n \n जाको राखे साइयाँ, मार सकै नहिं कोइ।\n ज्यों-ज्यों मंत्री कोसिए, त्यों-त्यों मोटौ होइ॥\n \n राम झरौखा बैठिकैं सबको मुजरा लैंइ।\n सिकल देखिकैं ऊजरी, तुरतहि परमिट दैंइ॥\n \n जप-तप-तीरथ मत करौ, बरतौ स्वेच्छाचार।\n नरकहु में अब खुलि गए, नामी चोर-बाजार॥\n \n कृष्ण चले बैकुंठ कौं, राधा पकरी बाँहि।\n 'ब्लैकमेल' ह्‌याँ कर चलौ, वहाँ सुभीतौ नाँहि॥\n \n देखत ही हरखै नहीं, भूलै सकल सनेह।\n जेब-खर्च कौ नाम सुनि, बीवी धक्का देइ॥ \n \n तुलसी या संसार में, कर लीजै दो काम।\n लैबे कूँ सब कुछ भलौ, दैबे कूँ न छदाम॥\n \n कबिरा नौबत आपनी, दिन दस लेउ बजाइ।\n अगले आम चुनाव में, कुर्सी मिलनी नाँइ॥\n \n ठेकेदारी में बढ़े चाम, दाम अरु नाम।\n दोऊ हाथ समेटिए, यही सयानौ काम॥\n \n 'पदम विभूषण' ना भए, देख्यौ 'पेपर' छान।\n कबहुँक दीनदयाल के भनक परैगी कान॥\n \n पड़े रहैं दरबार में, धका धनी के, खाँइ।\n अबकै 'सर' है जाइँगे, पैर रहेंगे नाँइ॥\n \n तनखा थोरी मिलत है, पत्रकार चिल्लाहिं।\n रहिमन करुए मुखन कौं चहियत यही सजाहि॥\n \n अरजी दै-दै जग मुआ, नौकर भया न कोय।\n पढ़ै खुसामद कौ सबक, नौकर मालिक होय॥\n \n रूठौ 'पाक' मनै नहीं, लाख मनाऔ कोय।\n रहिमन बिगरे दूध कौ मथै न माखन होइ॥\n \n जब लगि ही जीबौ भलौ, फलै चार सौ बीस।\n बिना चार सौ बीस के, जीवन तेरह-तीस॥\n \n टिकट प्राप्ति के कारनै, सब धन डारौ खोइ\n मूरख जानैं लुट गयौ, लाख चौगुनौ होइ॥\n \n एक घड़ी, आधी घड़ी, आधिहु में पुनि आध।\n संगत मंत्री-पुत्र की, हरै कोटि अपराध॥\n \n अर्थ न धर्म, न काम-रुचि, पद न चहौं निर्बान।\n पै 'तिकड़म' में सफलता, दीजै दयानिधान॥\n \n ज्वार-मका की रोटियाँ, घासलेट कौ घी।\n रूखी-सूखी खाइकैं, नल कौ पानी पी॥\n \n कौन करै अब नौकरी, कौन करै व्यापार।\n राम सलामत जो रखै, जुग-जुग चोर बाजार॥\n \n साँकर घर की लग गई, रात भई जो देर।\n रहिमन चुप ह्‌वै बैठिए, देख दिनन के फेर॥\n \n सियावर रामचन्द्र की जय! \n\n", "author":"गोपालप्रसाद व्यास", "title":"हँसीले दोहे / गोपालप्रसाद व्यास"}
,
{"poem":"चकवा हम 'चन्द्र सरोवर' के,\n मथुरा के मलंग धड़ाम के हैं।\n गुन-आगरे, आगरे में हू रहे,\n नहीं बावरे हैं, कछु काम के हैं।\n ना मुसाहिब काहू अमीर के हैं,\n ना गुलाम किसी गुलफाम के हैं।\n नहीं खास के हैं, हम आम के हैं,\n हम तो जगजीवन राम के हैं।\n \n हम वाहक मोद-विनोद के हैं,\n अरु गाहक पान-किमाम के हैं।\n गुन-आगरी नागरी पै हैं डटे,\n नहीं धौंस के हैं, न सलाम के हैं।\n दिल्ली में रहैं, दिल थाम के हैं,\n कविता के, कला के, कलाम के हैं।\n कवि 'व्यास' सखा घनश्याम के हैं,\n बलहीन नहीं, बलराम के हैं। \n\n", "author":"गोपालप्रसाद व्यास", "title":"हम और अहम / गोपालप्रसाद व्यास"}
]
