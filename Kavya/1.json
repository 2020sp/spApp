[{"poem":"शिशर ने पहन लिया वसन्त का दुकूल\nगंध बह उड़ रहा पराग धूल झूले\nकाँटे का किरीट धारे बने देवदूत\nपीत वसन दमक रहे तिरस्कृत बबूल\nअरे! ऋतुराज आ गया!!\n\n","author":"अज्ञेय","title":"अरे ! ऋतुराज आ गया !! \/ अज्ञेय"},{"poem":"सवेरे उठा तो धूप खिल कर छा गई थी \nऔर एक चिड़िया अभी-अभी गा गई थी।  \n\nमैनें धूप से कहा: मुझे थोड़ी गरमाई दोगी उधार \nचिड़िया से कहा: थोड़ी मिठास उधार दोगी? \nमैनें घास की पत्ती से पूछा: तनिक हरियाली दोगी— \nतिनके की नोक-भर?  \nशंखपुष्पी से पूछा: उजास दोगी— \nकिरण की ओक-भर? \nमैने हवा से मांगा: थोड़ा खुलापन—बस एक प्रश्वास, \nलहर से: एक रोम की सिहरन-भर उल्लास। \nमैने आकाश से मांगी \nआँख की झपकी-भर असीमता—उधार।  \n\nसब से उधार मांगा, सब ने दिया । \nयों मैं जिया और जीता हूँ \nक्योंकि यही सब तो है जीवन— \nगरमाई, मिठास, हरियाली, उजाला, \nगन्धवाही मुक्त खुलापन,  \nलोच, उल्लास, लहरिल प्रवाह, \nऔर बोध भव्य निर्व्यास निस्सीम का: \nये सब उधार पाये हुए द्रव्य।  \n\nरात के अकेले अन्धकार में \nसामने से जागा जिस में \nएक अनदेखे अरूप ने पुकार कर \nमुझ से पूछा था: \"क्यों जी, \nतुम्हारे इस जीवन के \nइतने विविध अनुभव हैं \nइतने तुम धनी हो, \nतो मुझे थोड़ा प्यार  दोगे—उधार—जिसे मैं \nसौ-गुने सूद के साथ लौटाऊँगा— \nऔर वह भी सौ-सौ बार गिन के— \nजब-जब मैं आऊँगा?\" \nमैने कहा: प्यार? उधार? \nस्वर अचकचाया था, क्योंकि मेरे \nअनुभव से परे था ऐसा व्यवहार । \nउस अनदेखे अरूप ने कहा: \"हाँ, \nक्योंकि ये ही सब चीज़ें तो प्यार हैं— \nयह अकेलापन, यह अकुलाहट, \nयह असमंजस, अचकचाहट, \nआर्त अनुभव, \nयह खोज, यह द्वैत, यह असहाय  \nविरह व्यथा, \nयह अन्धकार में जाग कर सहसा पहचानना  \nकि जो मेरा है वही ममेतर है \nयह सब तुम्हारे पास है \nतो थोड़ा मुझे दे दो—उधार—इस एक बार— \nमुझे जो चरम आवश्यकता है।  \n\nउस ने यह कहा, \nपर रात के घुप अंधेरे में \nमैं सहमा हुआ चुप रहा; अभी तक मौन हूँ: \nअनदेखे अरूप को \nउधार देते मैं डरता हूँ: \nक्या जाने  \nयह याचक कौन है?\n\n","author":"अज्ञेय","title":"उधार \/ अज्ञेय"},{"poem":"नहीं, ये मेरे देश की आँखें नहीं हैं\nपुते गालों के ऊपर\nनकली भवों के नीचे\nछाया प्यार के छलावे बिछाती\nमुकुर से उठाई हुई\nमुस्कान मुस्कुराती\nये आँखें -\nनहीं, ये मेरे देश की नहीं हैं...\n\nतनाव से झुर्रियाँ पड़ी कोरों की दरार से\nशरारे छोड़ती घृणा से सिकुड़ी पुतलियाँ -\nनहीं, ये मेरे देश की आँखें नहीं हैं...\n\nवन डालियों के बीच से\nचौंकी अनपहचानी\nकभी झाँकती हैं\nवे आँखें,\nमेरे देश की आँखें,\nखेतों के पार\nमेड़ की लीक धारे\nक्षिति-रेखा को खोजती\nसूनी कभी ताकती हैं\nवे आँखें...\n\nउसने\nझुकी कमर सीधी की\nमाथे से पसीना पोछा\nडलिया हाथ से छोड़ी\nऔर उड़ी धूल के बादल के\nबीच में से झलमलाते\nजाड़ों की अमावस में से\nमैले चाँद-चेहरे सुकचाते\nमें टँकी थकी पलकें\nउठायीं -\nऔर कितने काल-सागरों के पार तैर आयीं\nमेरे देश की आँखें...\n\n(पुरी-कोणार्क, 2 जनवरी 1980)\n\n","author":"अज्ञेय","title":"मेरे देश की आँखें \/ अज्ञेय"},{"poem":"शिशिर ने पहन लिया वसंत का दुकूल\nगंध बन उड़ रहा पराग धूल झूल\nकाँटे का किरीट धारे बने देवदूत\nपीत वसन दमक उठे तिरस्कृत बबूल\nअरे! ऋतुराज आ गया।\n\n","author":"अज्ञेय","title":"शिशिर ने पहन लिया \/ अज्ञेय"},{"poem":"किसी का सत्य था,\nमैंने संदर्भ में जोड़ दिया ।\nकोई मधुकोष काट लाया था,\nमैंने निचोड़ लिया ।\n\nकिसी की उक्ति में गरिमा थी\nमैंने उसे थोड़ा-सा संवार दिया,\nकिसी की संवेदना में आग का-सा ताप था\nमैंने दूर हटते-हटते उसे धिक्कार दिया ।\n\nकोई हुनरमन्द था:\nमैंने देखा और कहा, 'यों!'\nथका भारवाही पाया -\nघुड़का या कोंच दिया, 'क्यों!'\n\nकिसी की पौध थी,\nमैंने सींची और बढ़ने पर अपना ली।\nकिसी की लगाई लता थी,\nमैंने दो बल्ली गाड़ उसी पर छवा ली ।\n\nकिसी की कली थी\nमैंने अनदेखे में बीन ली,\nकिसी की बात थी\nमैंने मुँह से छीन ली ।\n\nयों मैं कवि हूँ, आधुनिक हूँ, नया हूँ:\nकाव्य-तत्त्व की खोज में कहाँ नहीं गया हूँ?\nचाहता हूँ आप मुझे\nएक-एक शब्द पर सराहते हुए पढ़ें ।\nपर प्रतिमा--अरे, वह तो\nजैसी आप को रुचे आप स्वयं गढ़ें ।\n\n","author":"अज्ञेय","title":"नया कवि : आत्म-स्वीकार \/ अज्ञेय"},{"poem":"अब देखिये न मेरी कारगुज़ारी\nकि मैं मँगनी के घोड़े पर\nसवारी पर\nठाकुर साहब के लिए उन की रियाया से लगान\nऔर सेठ साहब के लिए पंसार-हट्टे की हर दुकान\nसे किराया\nवसूल कर लाया हूँ ।\nथैली वाले को थैली\nतोड़े वाले को तोड़ा\n-और घोड़े वाले को घोड़ा\nसब को सब का लौटा दिया\nअब मेरे पास यह घमंड है\nकि सारा समाज मेरा एहसानमन्द है ।\n\n","author":"अज्ञेय","title":"देखिये न मेरी कारगुज़ारी \/ अज्ञेय"},{"poem":"खोज़ में जब निकल ही आया \nसत्य तो बहुत मिले ।  \n\nकुछ नये कुछ पुराने मिले \nकुछ अपने कुछ बिराने मिले \nकुछ दिखावे कुछ बहाने मिले \nकुछ अकड़ू कुछ मुँह-चुराने मिले \nकुछ घुटे-मँजे सफेदपोश मिले \nकुछ ईमानदार ख़ानाबदोश मिले ।  \n\nकुछ ने लुभाया \nकुछ ने डराया \nकुछ ने परचाया- \nकुछ ने भरमाया- \nसत्य तो बहुत मिले \nखोज़ में जब निकल ही आया ।  \n\nकुछ पड़े मिले \nकुछ खड़े मिले \nकुछ झड़े मिले \nकुछ सड़े मिले \nकुछ निखरे कुछ बिखरे \nकुछ धुँधले कुछ सुथरे \nसब सत्य रहे \nकहे, अनकहे ।  \n\nखोज़ में जब निकल ही आया \nसत्य तो बहुत मिले \nपर तुम \nनभ के तुम कि गुहा-गह्वर के तुम \nमोम के तुम, पत्थर के तुम \nतुम किसी देवता से नहीं निकले: \nतुम मेरे साथ मेरे ही आँसू में गले \nमेरे ही रक्त पर पले \nअनुभव के दाह पर क्षण-क्षण उकसती \nमेरी अशमित चिता पर \nतुम मेरे ही साथ जले ।  \n\nतुम- \nतुम्हें तो \nभस्म हो \nमैंने फिर अपनी भभूत में पाया \nअंग रमाया \nतभी तो पाया ।  \n\nखोज़ में जब निकल ही आया, \nसत्य तो बहुत मिले- \nएक ही पाया ।  \n\nकाशी (रेल में), 15 फरवरी, 1954\n\n","author":"अज्ञेय","title":"सत्य तो बहुत मिले \/ अज्ञेय"},{"poem":"शरद चांदनी बरसी\nअँजुरी भर कर पी लो\n\nऊँघ रहे हैं तारे\nसिहरी सरसी\nओ प्रिय कुमुद ताकते\nअनझिप क्षण में\nतुम भी जी लो ।\n\nसींच रही है ओस\nहमारे गाने\nघने कुहासे में\nझिपते\nचेहरे पहचाने\n\nखम्भों पर बत्तियाँ\nखड़ी हैं सीठी\nठिठक गये हैं मानों\nपल-छिन\nआने-जाने\n\nउठी ललक\nहिय उमगा\nअनकहनी अलसानी\nजगी लालसा मीठी,\nखड़े रहो ढिंग\nगहो हाथ\nपाहुन मन-भाने,\nओ प्रिय रहो साथ\nभर-भर कर अँजुरी पी लो\n\nबरसी\nशरद चांदनी \nमेरा अन्त:स्पन्दन\nतुम भी क्षण-क्षण जी लो!\n\n","author":"अज्ञेय","title":"चांदनी जी लो \/ अज्ञेय"},{"poem":"मैं कब कहता हूँ जग मेरी दुर्धर गति के अनुकूल बने, \nमैं कब कहता हूँ जीवन-मरू नंदन-कानन का फूल बने? \nकाँटा कठोर है, तीखा है, उसमें उसकी मर्यादा है, \nमैं कब कहता हूँ वह घटकर प्रांतर का ओछा फूल बने?  \n\nमैं कब कहता हूँ मुझे युद्ध में कहीं न तीखी चोट मिले? \nमैं कब कहता हूँ प्यार करूँ तो मुझे प्राप्ति की ओट मिले? \nमैं कब कहता हूँ विजय करूँ मेरा ऊँचा प्रासाद बने? \nया पात्र जगत की श्रद्धा की मेरी धुंधली-सी याद बने?  \n\nपथ मेरा रहे प्रशस्त सदा क्यों विकल करे यह चाह मुझे? \nनेतृत्व न मेरा छिन जावे क्यों इसकी हो परवाह मुझे? \nमैं प्रस्तुत हूँ चाहे मेरी मिट्टी जनपद की धूल बने- \nफिर उस धूली का कण-कण भी मेरा गति-रोधक शूल बने!  \n\nअपने जीवन का रस देकर जिसको यत्नों से पाला है- \nक्या वह केवल अवसाद-मलिन झरते आँसू की माला है? \nवे रोगी होंगे प्रेम जिन्हें अनुभव-रस का कटु प्याला है- \nवे मुर्दे होंगे प्रेम जिन्हें सम्मोहन कारी हाला है  \n\nमैंने विदग्ध हो जान लिया, अन्तिम रहस्य पहचान लिया- \nमैंने आहुति बन कर देखा यह प्रेम यज्ञ की ज्वाला है! \nमैं कहता हूँ, मैं बढ़ता हूँ, मैं नभ की चोटी चढ़ता हूँ \nकुचला जाकर भी धूली-सा आंधी सा और उमड़ता हूँ  \n\nमेरा जीवन ललकार बने, असफलता ही असि-धार बने \nइस निर्मम रण में पग-पग का रुकना ही मेरा वार बने! \nभव सारा तुझपर है स्वाहा सब कुछ तप कर अंगार बने- \nतेरी पुकार सा दुर्निवार मेरा यह नीरव प्यार बने  \n\nबड़ोदरा, 15 जुलाई, 1937\n\n","author":"अज्ञेय","title":"मैंने आहुति बन कर देखा \/ अज्ञेय"},{"poem":"है,अभी कुछ जो कहा नहीं गया ।\n\nउठी एक किरण, धायी, क्षितिज को नाप गई,\nसुख की स्मिति कसक भरी,निर्धन की नैन-कोरों में काँप गई,\nबच्चे ने किलक भरी, माँ की वह नस-नस में व्याप गई।\nअधूरी हो पर सहज थी अनुभूति:\nमेरी लाज मुझे साज बन ढाँप गई-\nफिर मुझ बेसबरे से रहा नहीं गया।\nपर कुछ और रहा जो कहा नहीं गया।\n\nनिर्विकार मरु तक को सींचा है\nतो क्या? नदी-नाले ताल-कुएँ से पानी उलीचा है\nतो क्या? उड़ा हूँ, दौड़ा हूँ, तेरा हूँ, पारंगत हूँ,\nइसी अहंकार के मारे\nअन्धकार में सागर के किनारे ठिठक गया: नत हूँ\nउस विशाल में मुझसे बहा नहीं गया ।\nइसलिए जो और रहा, वह कहा नहीं गया ।\n\nशब्द, यह सही है, सब व्यर्थ हैं\nपर इसीलिए कि शब्दातीत कुछ अर्थ हैं।\nशायद केवल इतना ही: जो दर्द है\nवह बड़ा है, मुझसे ही सहा नहीं गया।\nतभी तो, जो अभी और रहा, वह कहा नहीं गया ।\n\n(रचनाकाल \/ स्थल: दिल्ली, अक्टूबर, २७ , ५३)\n\n","author":"अज्ञेय","title":"जो कहा नही गया \/ अज्ञेय"},{"poem":"मुझ में यह सामर्थ्य नहीं है मैं कविता कर पाऊँ,\nया कूँची में रंगों ही का स्वर्ण-वितान बनाऊँ ।\nसाधन इतने नहीं कि पत्थर के प्रासाद खड़े कर-\nतेरा, अपना और प्यार का नाम अमर कर जाऊँ।\n\nपर वह क्या कम कवि है जो कविता में तन्मय होवे\nया रंगों की रंगीनी में कटु जग-जीवन खोवे?\nहो अत्यन्त निमग्न, एकरस, प्रणय देख औरों का-\nऔरों के ही चरण-चिह्न पावन आँसू से धोवे?\n\nहम-तुम आज खड़े हैं जो कन्धे से कन्धा मिलाये,\nदेख रहे हैं दीर्घ युगों से अथक पाँव फैलाये\nव्याकुल आत्म-निवेदन-सा यह दिव्य कल्पना-पक्षी:\nक्यों न हमारा ह्र्दय आज गौरव से उमड़ा आये!\n\nमैं निर्धन हूँ,साधनहीन; न तुम ही हो महारानी,\nपर साधन क्या? व्यक्ति साधना ही से होता दानी!\nजिस क्षण हम यह देख सामनें स्मारक अमर प्रणय का\nप्लावित हुए, वही क्षण तो है अपनी अमर कहानी!\n\n२० दिसम्बर १९३५, आगरा\n\n","author":"अज्ञेय","title":"ताजमहल की छाया में \/ अज्ञेय"},{"poem":"ये मेघ साहसिक सैलानी!  \nये तरल वाष्प से लदे हुए  \nद्रुत साँसों से लालसा भरे  \nये ढीठ समीरण के झोंके  \nकंटकित हुए रोएं तन के  \nकिन अदृश करों से आलोड़ित  \nस्मृति शेफाली के फूल झरे!   \n\nझर झर झर झर  \nअप्रतिहत स्वर  \nजीवन की गति आनी-जानी!   \n\nझर -  \nनदी कूल के झर नरसल  \nझर -  उमड़ा हुआ नदी का जल  \nज्यों क्वारपने की केंचुल में  \nयौवन की गति उद्दाम प्रबल   \n\nझर -  \nदूर आड़ में झुरमुट की  \nचातक की करूण कथा बिखरी  \nचमकी टिटीहरी की गुहार  \nझाऊ की साँसों में सिहरी  \nमिल कर सहसा सहमी ठिठकीं  \nवे चकित मृगी सी आँखडि़याँ  \nझर!सहसा दर्शन से झंकृत  \nइस अल्हड़ मानस की कड़ियाँ!   \n\nझर -  \nअंतरिक्ष की कौली भर  \nमटियाया सा भूरा पानी  \nथिगलियाँ भरे छीजे आँचल-सी  \nज्यों-त्यों बिछी धरा धानी  \nहम कुंज-कुंज यमुना-तीरे  \nबढ़ चले अटपटे पैरों से  \nछिन लता-गुल्म छिन वानीरे  \nझर झर झर झर  \nद्रुत मंद स्वर  \nआये दल बल ले अभिमानी  \nये मेघ साहसिक सैलानी!   \n\nकम्पित फरास की ध्वनि सर सर  \nकहती थी कौतुक से भर कर  \nपुरवा पछवा हरकारों से  \nकह देगा सब निर्मम हो कर  \nदो प्राणों का सलज्ज मर्मर  \nऔत्सुक्य-सजल पर शील-नम्र  \nइन नभ के प्रहरी तारों से!   \n\nओ कह देते तो कह देते  \nपुलिनों के ओ नटखट फरास!  \nओ कह देते तो कह देते  \nपुरवा पछवा के हरकारों  \nनभ के कौतुक कंपित तारों  \nहाँ कह देते तो कह देते  \nलहरों के ओ उच्छवसित हास!  \nपर अब झर-झर  \nस्मृति शेफाली  \nयह युग-सरि का  \nअप्रतिहत स्वर!  \nझर-झर स्मृति के पत्ते सूखे  \nजीवन के अंधड़ में पिटते  \nमरूथल के रेणुक कण रूखे!   \n\nझर -  \nजीवन गति आनी जानी  \nउठती गिरतीं सूनी साँसें  \nलोचन अन्तस प्यासे भूखे   \n\nअलमस्त चल दिये छलिया से  \nये मेघ साहसिक सैलानी! \n\nदिल्ली, 1942\n\n","author":"अज्ञेय","title":"ये मेघ साहसिक सैलानी \/ अज्ञेय"},{"poem":"उड़ चल हारिल लिये हाथ में \nयही अकेला ओछा तिनका \nउषा जाग उठी प्राची में \nकैसी बाट, भरोसा किन का! \n\nशक्ति रहे तेरे हाथों में \nछूट न जाय यह चाह सृजन की \nशक्ति रहे तेरे हाथों में \nरुक न जाय यह गति जीवन की! \n\nऊपर ऊपर ऊपर ऊपर \nबढ़ा चीर चल दिग्मण्डल \nअनथक पंखों की चोटों से \nनभ में एक मचा दे हलचल! \n\nतिनका तेरे हाथों में है \nअमर एक रचना का साधन \nतिनका तेरे पंजे में है \nविधना के प्राणों का स्पंदन! \n\nकाँप न यद्यपि दसों दिशा में \nतुझे शून्य नभ घेर रहा है \nरुक न यद्यपि उपहास जगत का \nतुझको पथ से हेर रहा है! \n\nतू मिट्टी था, किन्तु आज \nमिट्टी को तूने बाँध लिया है \nतू था सृष्टि किन्तु सृष्टा का \nगुर तूने पहचान लिया है! \n\nमिट्टी निश्चय है यथार्थ पर\nक्या जीवन केवल मिट्टी है?\nतू मिट्टी, पर मिट्टी से\nउठने की इच्छा किसने दी है?\n\nआज उसी ऊर्ध्वंग ज्वाल का\nतू है दुर्निवार हरकारा \nदृढ़ ध्वज दण्ड बना यह तिनका \nसूने पथ का एक सहारा! \n\nमिट्टी से जो छीन लिया है \nवह तज देना धर्म नहीं है \nजीवन साधन की अवहेला \nकर्मवीर का कर्म नहीं है! \n\nतिनका पथ की धूल स्वयं तू \nहै अनंत की पावन धूली \nकिन्तु आज तूने नभ पथ में \nक्षण में बद्ध अमरता छू ली! \n\nऊषा जाग उठी प्राची में \nआवाहन यह नूतन दिन का \nउड़ चल हारिल लिये हाथ में \nएक अकेला पावन तिनका!\n\nगुरदासपुर, 2 अक्टूबर, 1938\n\n","author":"अज्ञेय","title":"उड़ चल हारिल \/ अज्ञेय"},{"poem":"जब आवे दिन  \nतब देह बुझे या टूटे  \nइन आँखों को  \nहँसती रहने देना!   \n\nहाथों ने बहुत अनर्थ किये  \nपग ठौर-कुठौर चले  \nमन के   \nआगे भी खोटे लक्ष्य रहे  \nवाणी ने (जाने अनजाने) सौ झूठ कहे   \n\nपर आँखों ने  \nहार, दुःख, अवसान, मृत्यु का  \nअंधकार भी देखा तो  \nसच-सच देखा   \n\nइस पार  \nउन्हें जब आवे दिन  \nले जावे  \nपर उस पार  \nउन्हें  \nफिर भी आलोक कथा  \nसच्ची कहने देना  \nअपलक  \nहँसती रहने देना  \nजब आवे दिन!\n\n","author":"अज्ञेय","title":"हँसती रहने देना \/ अज्ञेय"},{"poem":"एक क्षण भर और  \nरहने दो मुझे अभिभूत  \nफिर जहाँ मैने संजो कर और भी सब रखी हैं  \nज्योति शिखायें  \nवहीं तुम भी चली जाना  \nशांत तेजोरूप!   \n\nएक क्षण भर और  \nलम्बे सर्जना के क्षण कभी भी हो नहीं सकते!  \nबूँद स्वाती की भले हो  \nबेधती है मर्म सीपी का उसी निर्मम त्वरा से  \nवज्र जिससे फोड़ता चट्टान को  \nभले ही फिर व्यथा के तम में  \nबरस पर बरस बीतें  \nएक मुक्तारूप को पकते!  \n\nदिल्ली, 17 मई, 1956\n\n","author":"अज्ञेय","title":"सर्जना के क्षण \/ अज्ञेय"},{"poem":"यह दीप अकेला स्नेह भरा  \nहै गर्व भरा मदमाता पर  \nइसको भी पंक्ति को दे दो   \n\nयह जन है: गाता गीत जिन्हें फिर और कौन गायेगा  \nपनडुब्बा: ये मोती सच्चे फिर कौन कृति लायेगा?  \nयह समिधा: ऐसी आग हठीला बिरला सुलगायेगा  \nयह अद्वितीय: यह मेरा: यह मैं स्वयं विसर्जित:   \n\nयह दीप अकेला स्नेह भरा  \nहै गर्व भरा मदमाता पर  \nइस को भी पंक्ति दे दो   \n\nयह मधु है: स्वयं काल की मौना का युगसंचय  \nयह गोरसः जीवन-कामधेनु का अमृत-पूत पय  \nयह अंकुर: फोड़ धरा को रवि को तकता निर्भय  \nयह प्रकृत, स्वयम्भू, ब्रह्म, अयुतः  \nइस को भी शक्ति को दे दो   \n\nयह दीप अकेला स्नेह भरा  \nहै गर्व भरा मदमाता पर  \nइस को भी पंक्ति दे दो   \n\nयह वह विश्वास, नहीं जो अपनी लघुता में भी काँपा,  \nवह पीड़ा, जिसकी गहराई को स्वयं उसी ने नापा,  \nकुत्सा, अपमान, अवज्ञा के धुँधुआते कड़वे तम में  \nयह सदा-द्रवित, चिर-जागरूक, अनुरक्त-नेत्र,  \nउल्लम्ब-बाहु, यह चिर-अखंड अपनापा  \nजिज्ञासु, प्रबुद्ध, सदा श्रद्धामय  \nइस को भक्ति को दे दो   \n\nयह दीप अकेला स्नेह भरा  \nहै गर्व भरा मदमाता पर  \nइस को भी पंक्ति दे दो   \n\nनयी दिल्ली ('आल्प्स' कहवाघर में), 18 अक्टूबर, 1953\n\n","author":"अज्ञेय","title":"यह दीप अकेला \/ अज्ञेय"},{"poem":"मुड़ी डगर   \nमैं ठिठक गया  \nवन-झरने की धार  \nसाल के पत्ते पर से  \nझरती रही   \n\nमैने हाथ पसार दिये  \nवह शीतलता चमकीली  \nमेरी अंजुरी  \nभरती रही   \n\nगिरती बिखरती  \nएक कलकल  \nकरती रही   \n\nभूल गया मैं क्लांति, तृषा,  \nअवसाद,  \nयाद  \nबस एक  \nहर रोम में  \nसिहरती रही   \n\nलोच भरी एडि़याँ  \nलहराती  \nतुम्हारी चाल के संग-संग  \nमेरी चेतना  \nविहरती रही   \n\nआह! धार वह वन झरने की  \nभरती अंजुरी से  \nझरती रही  \n\nऔर याद से सिहरती  \nमेरी मति  \nतुम्हारी लहराती गति के  \nसाथ विचरती रही   \n\nमैं ठिठक रहा  \nमुड़ गयी डगर  \nवन झरने सी तुम  \nमुझे भिंजाती  \nचली गयीं  \nसो... चली गयीं...\n\n","author":"अज्ञेय","title":"वन झरने की धार \/ अज्ञेय"},{"poem":"मलयज का झोंका बुला गया  \nखेलते से स्पर्श से  \nरोम रोम को कंपा गया  \nजागो जागो  \nजागो सखि़ वसन्त आ गया जागो   \n\nपीपल की सूखी खाल स्निग्ध हो चली  \nसिरिस ने रेशम से वेणी बाँध ली  \nनीम के भी बौर में मिठास देख  \nहँस उठी है कचनार की कली  \nटेसुओं की आरती सजा के  \nबन गयी वधू वनस्थली   \n\nस्नेह भरे बादलों से  \nव्योम छा गया  \nजागो जागो  \nजागो सखि़ वसन्त आ गया जागो   \n\nचेत उठी ढीली देह में लहू की धार  \nबेंध गयी मानस को दूर की पुकार  \nगूंज उठा दिग दिगन्त  \nचीन्ह के दुरन्त वह स्वर बार   \n\"सुनो सखि! सुनो बन्धु!  \nप्यार ही में यौवन है यौवन में प्यार!\"   \n\nआज मधुदूत निज  \nगीत गा गया  \nजागो जागो  \nजागो सखि वसन्त आ गया, जागो!\n\n","author":"अज्ञेय","title":"वसंत आ गया \/ अज्ञेय"},{"poem":"सिमट गयी फिर नदी, सिमटने में चमक आयी  \nगगन के बदन में फिर नयी एक दमक आयी  \nदीप कोजागरी बाले कि फिर आवें वियोगी सब  \nढोलकों से उछाह और उमंग की गमक आयी   \n\nबादलों के चुम्बनों से खिल अयानी हरियाली  \nशरद की धूप में नहा-निखर कर हो गयी है मतवाली  \nझुंड कीरों के अनेकों फबतियाँ कसते मँडराते  \nझर रही है प्रान्तर में चुपचाप लजीली शेफाली   \n\nबुलाती ही रही उजली कछार की खुली छाती  \nउड़ चली कहीं दूर दिशा को धौली बक-पाँती  \nगाज, बाज, बिजली से घेर इन्द्र ने जो रक्खी थी  \nशारदा ने हँस के वो तारों की लुटा दी थाती   \n\nमालती अनजान भीनी गन्ध का है झीना जाल फैलाती  \nकहीं उसके रेशमी फन्दे में शुभ्र चाँदनी पकड़ पाती!  \nघर-भवन-प्रासाद खण्डहर हो गये किन-किन लताओं की जकड़ में  \nगन्ध, वायु, चाँदनी, अनंग रहीं मुक्त इठलाती!   \n\nसाँझ! सूने नील में दोले है कोजागरी का दिया  \nहार का प्रतीक  - दिया सो दिया, भुला दिया जो किया!  \nकिन्तु  शारद चाँदनी का साक्ष्य, यह संकेत जय का है  \nप्यार जो किया सो जिया, धधक रहा है हिया, पिया! \n\nइलाहाबाद, 5 सितम्बर, 1948\n\n","author":"अज्ञेय","title":"शरद \/ अज्ञेय"},{"poem":"घिर रही है साँझ  \nहो रहा है समय  \nघर कर ले उदासी  \nतौल अपने पंख, सारस दूर के  \nइस देश में तू है प्रवासी!   \n\nरात! तारे हों न हों  \nरव हीनता को सघनतर कर दे अंधेरा  \nतू अदीन! लिये हिय में  \nचित्र ज्योति प्रदेश का  \nकरना जहाँ तुझको सवेरा!   \n\nथिर गयी जो लहर, वह सो जाय  \nतीर-तरु का बिम्ब भी अव्यक्त में खो जाय  \nमेघ मरु मारुत मरण -  \nअब आय जो सो आय!   \n\nकर नमन बीते दिवस को, धीर!  \nदे उसी को सौंप  \nयह अवसाद का लघु पल  \nनिकल चल! सारस अकेले!\n\n","author":"अज्ञेय","title":"सारस अकेले \/ अज्ञेय"},{"poem":"मैं ने देखा\nएक बूँद सहसा\nउछली सागर के झाग से;\nरंग गई क्षणभर,\nढलते सूरज की आग से।\nमुझ को दीख गया:\nसूने विराट् के सम्‍मुख\nहर आलोक-छुआ अपनापन\nहै उन्‍मोचन\nनश्‍वरता के दाग से!\n\n","author":"अज्ञेय","title":"मैं ने देखा, एक बूँद \/ अज्ञेय"},{"poem":"दृष्टि-पथ से तुम जाते हो जब।\n\nतब ललाट की कुंचित अलकों-\nतेरे ढरकीले आँचल को, \nतेरे पावन-चरण कमल को, \nछू कर धन्य-भाग अपने को लोग मानते हैं सब के सब।\n\nमैं तो केवल तेरे पथ से \nउड़ती रज की ढेरी भर के, \nचूम-चूम कर संचय कर के \nरख भर लेता हूँ मरकत-सा मैं अन्तर के कोषों में तब। \n\nपागल झंझा के प्रहार सा, \nसान्ध्य-रश्मियों के विहार-सा, \nसब कुछ ही यह चला जाएगा-\nइसी धूलि में अन्तिम आश्रय मर कर भी मैं पाऊँगा दब!\n\nदृष्टि-पथ से तुम जाते हो जब।\n\nदिल्ली जेल, दिसम्बर, 1931\n\n","author":"अज्ञेय","title":"दृष्टि-पथ से तुम जाते हो जब \/ अज्ञेय"},{"poem":"हर किसी के भीतर\nएक गीत सोता है\nजो इसी का प्रतीक्षमान होता है\nकि कोई उसे छू कर जगा दे\nजमी परतें पिघला दे\nऔर एक धार बहा दे।\n\nपर ओ मेरे प्रतीक्षित मीत\nप्रतीक्षा स्वयं भी तो है एक गीत\nजिसे मैने बार बार जाग कर गाया है\nजब-जब तुम ने मुझे जगाया है।\n\nउसी को तो आज भी गाता हूँ\nक्यों कि चौंक- चौंक कर रोज़\nतुम्हें नया पहचानता हूँ-\nयद्यपि सदा से ठीक वैसा ही जानता हूँ।\n\n","author":"अज्ञेय","title":"प्रतीक्षा-गीत \/ अज्ञेय"},{"poem":"मेरी छाती पर\nहवाएं लिख जाती हैं\nमहीन रेखाओं में \nअपनी वसीयत\nऔर फिर हवाओं के झोंकों ही \nवसीयतनामा उड़ाकर\nकहीं और ले जाते हैं।\n\nबहकी हवाओ!\nवसीयत करने से पहले\nहल्‍फ उठाना पड़ता है\nकि वसीयत करने वाले के\nहोश-हवाश दुरूस्‍त हैं:\nऔर तुम्‍हें इसके लिए\nगवाह कौन मिलेगा\nमेरे ही सिवा?\n\nक्‍या मेरी गवाही\nतुम्‍हारी वसीयत से ज्‍यादा\nटिकाऊ होगी?\n\n","author":"अज्ञेय","title":"वसीयत \/ अज्ञेय"},{"poem":"मैं वह धनु हूँ, जिसे साधने\nमें प्रत्यंचा टूट गई है।\nस्खलित हुआ है बाण, यदपि ध्वनि\nदिग्दिगन्त में फूट गई है--\nप्रलय-स्वर है वह, या है बस\nमेरी लज्जाजनक पराजय,\nया कि सफलता! कौन कहेगा\nक्या उस में है विधि का आशय!\nक्या मेरे कर्मों का संचय\nमुझ को चिन्ता छूट गई है--\nमैं बस जानूँ, मैं धनु हूँ, जिस\nकी प्रत्यंचा टूट गई है!\n\nलाहौर, 15 जून, 1935\n\n","author":"अज्ञेय","title":"मैं वह धनु हूँ \/ अज्ञेय"},{"poem":"ओ पिया, पानी बरसा!\nघास हरी हुलसानी\nमानिक के झूमर-सी झूमी मधुमालती\nझर पड़े जीते पीत अमलतास\nचातकी की वेदना बिरानी।\nबादलों का हाशिया है आस-पास\nबीच लिखी पाँत काली बिजली की\nकूँजों के डार-- कि असाढ़ की निशानी!\nओ पिया, पानी!\nमेरा हिया हरसा।\nखड़-खड़ कर उठे पात, फड़क उठे गात।\nदेखने को आँखें, घेरने को बाँहें,\nपुरानी कहानी!\nओठ को ओठ, वक्ष को वक्ष--\nओ पिया, पानी!\nमेरा जिया तरसा।\nओ पिया, पानी बरसा। \n\nजालन्धर, 2 जुलाई, 1945\n\n","author":"अज्ञेय","title":"पानी बरसा \/ अज्ञेय"},{"poem":"भोर बेला--नदी तट की घंटियों का नाद।\nचोट खा कर जग उठा सोया हुआ अवसाद।\nनहीं, मुझ को नहीं अपने दर्द का अभिमान---\nमानता हूँ मैं पराजय है तुम्हारी याद।\n\nकाशी, 14 नवम्बर, 1946\n\n","author":"अज्ञेय","title":"पराजय है याद \/ अज्ञेय"},{"poem":" पार्श्व गिरि का नम्र, चीड़ों में\nडगर चढ़ती उमंगों-सी।\nबिछी पैरों में नदी ज्यों दर्द की रेखा।\nविहग-शिशु मौन नीड़ों में।\n\nमैं ने आँख भर देखा।\nदिया मन को दिलासा-पुन: आऊँगा।\n(भले ही बरस-दिन-अनगिन युगों के बाद!)\nक्षितिज ने पलक-सी खोली,\n\nतमक कर दामिनी बोली-\n'अरे यायावर! रहेगा याद?'\n\nमाफ्लङ् (शिलङ्), 22 सितम्बर, 1947\n\n","author":"अज्ञेय","title":"दूर्वांचल \/ अज्ञेय"},{"poem":" छिटक रही है चांदनी,\nमदमाती, उन्मादिनी,\nकलगी-मौर सजाव ले\nकास हुए हैं बावले,\nपकी ज्वार से निकल शशों की जोड़ी गई फलांगती--\nसन्नाटे में बाँक नदी की जगी चमक कर झाँकती!\n\n कुहरा झीना और महीन,\nझर-झर पड़े अकास नीम;\nउजली-लालिम मालती\nगन्ध के डोरे डालती;\nमन में दुबकी है हुलास ज्यों परछाईं हो चोर की--\nतेरी बाट अगोरते ये आँखें हुईं चकोर की!\n\nइलाहाबाद-लखनऊ (रेल में), 30 नवम्बर, 1947\n\n","author":"अज्ञेय","title":"कतकी पूनो \/ अज्ञेय"},{"poem":" इतराया यह और ज्वार का\nक्वाँर की बयार चली,\nशशि गगन पार हँसे न हँसे--\nशेफ़ाली आँसू ढार चली!\nनभ में रवहीन दीन--\nबगुलों की डार चली;\nमन की सब अनकही रही--\nपर मैं बात हार चली!\n\nइलाहाबाद, अक्टूबर, 1948\n\n","author":"अज्ञेय","title":"क्वाँर की बयार \/ अज्ञेय"},{"poem":"भोर की प्रथम किरण फीकी।\nअनजाने जागी हो याद किसी की-\nअपनी मीठी नीकी।\n\nधीरे-धीरे उदित\nरवि का लाल-लाल गोला\nचौंक कहीं पर\nछिपा मुदित बनपाखी बोला\nदिन है जय है यह बहुजन की।\n\nप्रणति, लाल रवि, ओ जन-जीवन\nलो यह मेरी\nसकल भावना तन की, मन की-\nवह बनपाखी जाने गरिमा\nमहिमा\nमेरे छोटे चेतन छन की!\n\nइलाहाबाद-दिल्ली (रेल में), 3 फरवरी, 1951\n\n","author":"अज्ञेय","title":"प्रथम किरण \/ अज्ञेय"},{"poem":" मैंने कहा--\nडूब चांद।\nरात को सिहरने दे\nकुइँयों को मरने दे।\nआक्षितिज तन फ़ैल जाने दे।\nपर तम\nथमा और मुझी में जम गया।\nमैंने कहा--\nउठ री लजीली भोर-रश्मि, सोई\nदुनिया में तुझे कोई\nदेखे मत, मेरे भीतर समा जा तू\nचुपके से मेरी यह हिमाहत\nनलिनी खिला जा तू।\nवो प्रगल्भा मानमयी\nबावली-सी उठ सारी दुनिया में फैल गई।\n\n","author":"अज्ञेय","title":"उषा-दर्शन \/ अज्ञेय"},{"poem":"बह चुकी बहकी हवाएँ चैत की\nकट गईं पूलें हमारे खेत की\nकोठरी में लौ बढ़ा कर दीप की\nगिन रहा होगा महाजन सेंत की।\n\n","author":"अज्ञेय","title":"हवाएँ चैत की \/ अज्ञेय"},{"poem":"साँप!\nतुम सभ्य तो हुए नहीं\nनगर में बसना\nभी तुम्हें नहीं आया।\nएक बात पूछूँ--(उत्तर दोगे?)\nतब कैसे सीखा डँसना--\nविष कहाँ पाया? \n\nदिल्ली, 15 जून, 1954\n\n","author":"अज्ञेय","title":"साँप \/ अज्ञेय"},{"poem":"खुल गई नाव\nघिर आई संझा, सूरज\nडूबा सागर-तीरे।\n\nधुंधले पड़ते से जल-पंछी\nभर धीरज से\nमूक लगे मंडराने,\nसूना तारा उगा\nचमक कर\nसाथी लगा बुलाने।\n\nतब फिर सिहरी हवा\nलहरियाँ काँपीं\nतब फिर मूर्छित\nव्यथा विदा की\nजागी धीरे-धीरे।\n\nस्वेज अदन (जहाज में), 5 फरवरी, 1956\n\n","author":"अज्ञेय","title":"खुल गई नाव \/ अज्ञेय"},{"poem":" सुख मिला:\nउसे हम कह न सके।\nदुख हुआ:\nउसे हम सह न सके।\nसंस्पर्श बृहत का उतरा सुरसरि-सा:\nहम बह न सके ।\nयों बीत गया सब: हम मरे नहीं, पर हाय! कदाचित\nजीवित भी हम रह न सके।\n\nजेनेवा, 12 सितम्बर, 1955\n\n","author":"अज्ञेय","title":"योगफल \/ अज्ञेय"},{"poem":"एक क्षण भर और  \nरहने दो मुझे अभिभूत  \nफिर जहाँ मैने संजो कर और भी सब रखी हैं  \nज्योति शिखायें  \nवहीं तुम भी चली जाना  \nशांत तेजोरूप!   \n\nएक क्षण भर और  \nलम्बे सर्जना के क्षण कभी भी हो नहीं सकते!  \nबूँद स्वाती की भले हो  \nबेधती है मर्म सीपी का उसी निर्मम त्वरा से  \nवज्र जिससे फोड़ता चट्टान को  \nभले ही फिर व्यथा के तम में  \nबरस पर बरस बीतें  \nएक मुक्तारूप को पकते!  \n\nदिल्ली, 17 मई, 1956\n\n","author":"अज्ञेय","title":"सर्जना के क्षण \/ अज्ञेय"},{"poem":"यह नहीं कि मैं ने सत्य नहीं पाया था \nयह नहीं कि मुझ को शब्द अचानक कभी-कभी मिलता है: \nदोनों जब-तब सम्मुख आते ही रहते हैं। \nप्रश्न यही रहता है: \nदोनों जो अपने बीच एक दीवार बनाये रहते हैं \nमैं कब, कैसे, उन के अनदेखे \nउस में सेंध लगा दूँ \nया भर कर विस्फोटक \nउसे उड़ा दूँ।  \n\nकवि जो होंगे हों, जो कुछ करते हैं, करें, \nप्रयोजन मेरा बस इतना है: \nये दोनों जो \nसदा एक-दूसरे से तन कर रहते हैं, \nकब, कैसे, किस आलोक-स्फुरण में \nइन्हें मिला दूँ— \nदोनों जो हैं बन्धु, सखा, चिर सहचर मेरे। \n\nमोती बाग, नयी दिल्ली, 15 जून, 1957\n\n","author":"अज्ञेय","title":"शब्द और सत्य \/ अज्ञेय"},{"poem":" पहाड़ियों पर घिरी हुई इस छोटी-सी घाटी में\nये मुँहझौंसी चिमनियाँ बराबर\nधुआँ उगलती जाती हैं।\nभीतर जलते लाल धातु के साथ\nकमकरों की दु:साध्य विषमताएँ भी\nतप्त उबलती जाती हैं।\nबंधी लीक पर रेलें लादें माल\nचिहुँकती और रंभाती अफ़राये डाँगर-सी\nठिलती चलती जाती हैं।\nउद्यम की कड़ी-कड़ी में बंधते जाते मुक्तिकाम\nमानव की आशाएँ ही पल-पल\nउस को छलती जाती हैं।\n\nओसाका-हिरोशिमा (रेल में), 17 दिसम्बर, 1957\n\n","author":"अज्ञेय","title":"औद्योगिक बस्ती \/ अज्ञेय"},{"poem":" झींगुरों की लोरियाँ\nसुला गई थीं गाँव को,\nझोंपड़े हिंडोलों-सी झुला रही हैं\nधीमे-धीमे\nउजली कपासी धूम-डोरियाँ।\n\n","author":"अज्ञेय","title":"रात में गाँव \/ अज्ञेय"},{"poem":" मैं ने देखा\nएक बूंद सहसा\nउछली सागर के झाग से--\nरंगी गई क्षण-भर\nढलते सूरज की आग से।\n-- मुझ को दीख गया:\nसूने विराट के सम्मुख\nहर आलोक-छुआ अपनापन\nहै उन्मोचन\nनश्वरता के दाग से।\n\n","author":"अज्ञेय","title":"मैं ने देखा : एक बूंद \/ अज्ञेय"},{"poem":" माँ हम नहीं मानते--\nअगली दीवाली पर मेले से\nहम वह गाने वाला टीन का लट्टू\nलेंगे हॊ लेंगे--\nनहीं, हम नहीं जानते--\nहम कुछ नहीं सुनेंगे।\n\n --कल गुड़ियों का मेला है, माँ।\n मुझे एक दो पैसे वाली\n काग़ज़ की फिरकी तो ले देना।\n अच्छा मैं लट्टू नहीं मांगता--\n तुम बस दो पैसे दे देना।\n\n--अच्छा, माँ मुझे खाली मिट्टी दे दो--\nमैं कुछ नहीं मांगूंगा:\nमेले जाने का हठ नहीं ठानूंगा।\nजो कहोगी मानूंगा।\n\n","author":"अज्ञेय","title":"अनुभव-परिपक्व \/ अज्ञेय"},{"poem":" आंगन के पार\nद्वार खुले\nद्वार के पार आंगन\nभवन के ओर-छोर\nसभी मिले--\nउन्हीं में कहीं खो गया भवन:\nकौन द्वारी\nकौन आगारी, न जाने,\nपर द्वार के प्रतिहारी को\nभीतर के देवता ने\nकिया बार-बार पा-लागन।\n\n","author":"अज्ञेय","title":"आंगन के पार द्वार खुले \/ अज्ञेय"},{"poem":"तुम सतत\nचिरन्तन छिने जाते हुए\nक्षण का सुख हो--\n(इसी में उस सुख की अलौकिकता है):\nभाषा की पकड़ में से फिसली जाती हुई\nभावना का अर्थ--\n(वही तो अर्थ सनातन है):\nवह सोने की कनी जो उस अंजलि भर रेत में थी जो\n--धो कर अलग करने में--\nमुट्ठियों में फिसल कर नदी में बह गई--\n(उसी अकाल, अकूल नदी में जिस में से फिर\nअंजलि भरेगी\nऔर फिर सोने की कनी फिसल कर बह जाएगी।)\n\n तुम सदा से\nवह गान हो जिस की टेक-भर\nगाने से रह गई।\nमेरी वह फूस की मड़िया जिस का छप्पर तो\nहवा के झोंकों के लिए रह गया\nपर दीवारें सब बेमौसम की वर्षा में बह गईं...\n\nयही सब हमारा नाता-रिश्ता है-- इसी में मैं हूँ\nऔर तुम हो:\nऔर इतनी ही बात है जो बार-बार कही गई\nऔर हर बार कही जाने में ही कही जाने से रह गई।\n\n","author":"अज्ञेय","title":"नाता-रिश्ता-1 \/ अज्ञेय"},{"poem":"तो यों, इस लिए\nयहीं अकेले में\nबिना शब्दों के\nमेरे इस हठी गीत को जागने दो, गूँजने दो\nमौन में लय हो जाने दो:\nयहीं जहाँ कोई देखता-सुनता नहीं\nकेवल मरु का रेत-लदा झोंका\nडँसता है और फिर एक किरकिरी\nहँसी हँसता बढ़ जाता है-\nयहीं जहाँ रवि तपता है\nऔर अपनी ही तपन से जनी धूल-कनी की\nयवनिका में झपता है-\nयहाँ जहाँ सब कुछ दीखता है\nपर सब रंग सोख लिये गये हैं\nइस लिए हर कोई सीखता है कि\nसब कुछ अन्धा है।\nजहाँ सब कुछ साँय-साँय गूँजता है\nऔर निरे शोर में संयत स्वर धोखे से\nलड़खड़ा कर झड़ जाता है।\n\n","author":"अज्ञेय","title":"नाता-रिश्ता-2 \/ अज्ञेय"},{"poem":" यहीं, यहीं और अभी\nइस सधे सन्धि-क्षण में\nइस नए जन्मे, नए जागे,\nअपूर्व, अद्वितीय...अभागे\nमेरे पुण्यगीत को\nअपने अन्त:शून्य में ही तन्मय हो जाने दो--\nयों अपने को पाने दो!\n\n","author":"अज्ञेय","title":"नाता-रिश्ता-3 \/ अज्ञेय"},{"poem":" वही, वैसे ही अपने को पा ले, नहीं तो\nऔर मैंने कब, कहाँ तुम्हें पाया है?\nहाँ-- बातों के बीच की चुप्पियों में\nहँसी में उलझ कर अनसुनी हो गई आहों में\nतीर्थों की पगडंडियों में\nबरसों पहले गुज़रे हुए यात्रियों की\nदाल-बाटी की बची-बुझी राखों में!\n\n","author":"अज्ञेय","title":"नाता-रिश्ता-4 \/ अज्ञेय"},{"poem":" उस राख का पाथेय लेकर मैं चलता हूँ\nउस मौन की भाषा में मैं गाता हूँ:\nउस अलक्षित, अपरिमेय निमिष में\nमैं तुम्हारे पास जाता हूँ, पर\nमैं, जो होने में ही अपने को छलता हूँ--\nयों अपने अनस्तित्व में तुम्हें पाता हूँ।\n\n","author":"अज्ञेय","title":"नाता-रिश्ता-5 \/ अज्ञेय"},{"poem":"मेरा घर\nदो दरवाज़ों को जोड़ता एक घेरा है\nमेरा घर\nदो दरवाज़ों के बीच है\nउसमें किधर से भी झाँको\nतुम दरवाज़े से बाहर देख रहे होगे\nतुम्हें पार का दृश्य दीख जाएगा\nघर नहीं दीखेगा\n\n","author":"अज्ञेय","title":"घर-1 \/ अज्ञेय"},{"poem":"तुम्हारा घर\nवहाँ है\nजहाँ सड़क समाप्त होती है\nपर मुझे जब\nसड़क पर चलते ही जाना है\nतब वह समाप्त कहाँ होती है?\nतुम्हारा घर....\n\n","author":"अज्ञेय","title":"घर-2 \/ अज्ञेय"},{"poem":"दूसरों के घर\nभीतर की ओर खुलते हैं\nरहस्यों की ओर\nजिन रहस्यों को वे खोलते नहीं \nशहरों में होते हैं\nदूसरों के घर दूसरे के घरों में\nदूसरों के घर\nदूसरों के घर हैं\n\n","author":"अज्ञेय","title":"घर-3 \/ अज्ञेय"},{"poem":"घर\nहैं कहाँ जिनकी हम बात करते हैं\nघर की बातें \nसबकी अपनी हैं\nघर की बातें\nकोई किसी से नहीं करता\nजिनकी बातें होती हैं\nवे घर नहीं हैं\n\n","author":"अज्ञेय","title":"घर-4 \/ अज्ञेय"},{"poem":"घर\nमेरा कोई है नहीं\nघर मुझे चाहिए\nघर के भीतर प्रकाश हो\nइसकी भी मुझे चिंता नहीं है\nप्रकाश के घेरे के भीतर मेरा घर हो\nइसी की मुझे तलाश है\nऐसा कोई घर आपने देखा है?\nदेखा हो\nतो मुझे भी उसका पता दें\nन देखा हो\nतो मैं आपको भी\nसहानुभूति तो दे ही सकता हूँ\nमानव होकर भी हम-आप\nअब ऐसे घरों में नहीं रह सकते\nजो प्रकाश के घेरे में हैं\nपर हम\nबेघरों की परस्पर हमदर्दी के \nघेरे में तो रह ही सकते हैं\n\n","author":"अज्ञेय","title":"घर-5 \/ अज्ञेय"},{"poem":"मेरी पोर-पोर\nगहरी निद्रा में थी\nजब तुमने मुझे जगाया।\nहिमनिद्रा में जड़ित रीछ\nहो एकाएक नया चौंकाया-यों मैं था।\nपर अब! चेत गयी हैं सभी इन्द्रियाँ\nएक अवश आज्ञप्ति उन्हें कर गयी सजग,\nसम्पुजित; पूरा जाग गया हूँ\nएक बसन्ती धूप-सने खग-रव में;\nजान गया हूँ\nउस पगले शिल्पी ईश्वर का क्रिया-कल्प!\nफिर छुओ!\nप्राण पा गयी है वह प्रस्तर प्रतिमा!\n\nनयी दिल्ली, 6 अक्टूबर, 1980\n\n","author":"अज्ञेय","title":"वासंती \/ अज्ञेय"},{"poem":"यह देने का अहंकार\nछोड़ो ।\nकहीं है प्यार की पहचान\nतो उसे यों कहो:\n'मधुर ये देखो\nफूल । इसे तोड़ो;\nघुमा-फिरा कर देखो,\nफिर हाथ से गिर जाने दो:\nहवा पर तिर जाने दो-\n(हुआ करे सुनहली) धूल ।'\n\nफूल की स्मरण-प्रतिमा ही बचती है ।\nतुम नहीं, न तुम्हारा दान ।\n\n","author":"अज्ञेय","title":"फूल की स्मरण-प्रतिमा \/ अज्ञेय"},{"poem":" माघ: कोहरे में अंगार की सुलगन\nअलाव के ताव के घेरे के पार\nसियार की आँखों में जलन\nसन्नाटे में जब-तब चिनगी की चटकन\nसब मुझे याद है: मैं थकता हूँ\nपर चुकती नहीं मेरे भीतर की भटकन!\n\nनयी दिल्ली, दिसम्बर, 1980\n\n","author":"अज्ञेय","title":"अलाव \/ अज्ञेय"},{"poem":"(पहला वाचन)\n\nटेर वंशी की\nयमुन के पार\nअपने-आप झुक आई\nकदम की डार।\nद्वार पर भर, गहर,\nठिठकी राधिका के नैन\nझरे कँप कर\nदो चमकते फूल।\nफिर वही सूना अंधेरा\nकदम सहमा\nघुप कलिन्दी कूल!\n\n","author":"अज्ञेय","title":"कदम्ब-कालिन्दी-1 \/ अज्ञेय"},{"poem":"(दूसरा वाचन)\n\nअलस कालिन्दी-- कि काँपी\nटेर वंशी की\nनदी के पार।\nकौन दूभर भार\nअपने-आप\nझुक आई कदम की डार\nधरा पर बरबस झरे दो फूल।\n\nद्वार थोड़ा हिले--\nझरे, झपके राधिका के नैन\nअलक्षित टूट कर\nदो गिरे तारक बूंद।\nफिर-- उसी बहती नदी का\nवही सूना कूल!--\nपार-- धीरज-भरी\nफिर वह रही वंशी टेर!\n\n\n","author":"अज्ञेय","title":"कदम्ब-कालिन्दी-2 \/ अज्ञेय"},{"poem":" लोग बहुत पास आ गए हैं।\nपेड़ दूर हटते हुए\nकुहासे में खो गए हैं\nऔर पंछी (जो ऋत्विक हैं)\nचुप लगा गए हैं।\n\nबर्लिन, जून, 1976\n\n","author":"अज्ञेय","title":"जाड़ों में \/ अज्ञेय"},{"poem":" जो पुल बनाएंगे\nवे अनिवार्यत:\nपीछे रह जाएंगे। \nसेनाएँ हो जाएंगी पार\nमारे जाएंगे रावण\nजयी होंगे राम,\nजो निर्माता रहे\nइतिहास में\nबन्दर कहलाएंगे\n\n","author":"अज्ञेय","title":"जो पुल बनाएंगे \/ अज्ञेय"},{"poem":" याद: सिहरन: उड़ती सारसों की जोड़ी\nयाद: उमस: एकाएक घिरे बादल में\nकौंध जगमगा गई।\nसारसों की ओट बादल\nबादलों में सारसों की जोड़ी ओझल,\nयाद की ओट याद की ओट याद।\nकेवल नभ की गहराई बढ़ गई थोड़ी।\nकैसे कहूँ की किसकी याद आई?\nचाहे तड़पा गई।\n\nकाबूकी प्रेक्षागृह में (सैन फ्रांसिस्को), 21 मार्च, 1969\n\n","author":"अज्ञेय","title":"याद \/ अज्ञेय"},{"poem":"पहाड़ नहीं काँपता,\nन पेड़, न तराई;\nकाँपती है ढाल पर के घर से\nनीचे झील पर झरी\nदिये की लौ की\nनन्ही परछाईं।\n\nबर्कले (कैलिफ़ोर्निया), नवम्बर, 1969\n\n","author":"अज्ञेय","title":"काँपती है \/ अज्ञेय"},{"poem":"इन्हीं तृण-फूस-छप्पर से\nढंके ढुलमुल गँवारू\nझोंपड़ों में ही हमारा देश बसता है\n\nइन्हीं के ढोल-मादल-बाँसुरी के\nउमगते सुर में\nहमारी साधना का रस बरसता है।\n\nइन्हीं के मर्म को अनजान\nशहरों की ढँकी लोलुप\nविषैली वासना का साँप डँसता है।\n\nइन्हीं में लहरती अल्हड़\nअयानी संस्कृति की दुर्दशा पर\nसभ्यता का भूत हँसता है। \n\nराँची-मुरी (बस में), 6 फरवरी, 1949\n\n","author":"अज्ञेय","title":"हमारा देश \/ अज्ञेय"},{"poem":"जो राज करें उन्हें गुमान भी न हो\nकि उनके अधिकार पर किसी को शक है,\nऔर जिन्हें मुक्त जीना चाहिए\nउन्हें अपनी कारा में इसकी ख़बर ही न हो\nकि उनका यह हक़ है।\n\nदिल्ली, 1 नवम्बर, 1954\n\n","author":"अज्ञेय","title":"विपर्यय \/ अज्ञेय"},{"poem":"क्योंकि मैं\nयह नहीं कह सकता\nकि मुझे\nउस आदमी से कुछ नहीं है\nजिसकी आँखों के आगे\nउसकी लम्बी भूख से बढ़ी हुई तिल्ली\nएक गहरी मटमैली पीली झिल्ली-सी छा गई है,\nऔर जिसे चूंकि चांदनी से कुछ नहीं है,\nइसलिए\nमैं नहीं कह सकता\nकि मुझे चांदनी से कुछ नहीं है।\n\nक्योंकि मैं\nउसे जानता हूँ\nजिसने पेड़ के पत्ते खाए हैं\nऔर जो उसकी जड़ की लकड़ी भी खा सकता है\nक्योंकि उसे जीवन की प्यास है;\nक्योंकि वह मुझे प्यारा है\nइसलिए मैं पेड़ की जड़ को या लकड़ी को\nअनदेखा नहीं करता\nबल्कि पत्ती को\nप्यार भी करता हूँ करूंगा\n\nक्योंकि जिसने कोड़ा खाया है\nवह मेरा भाई है\nक्योंकि यों उसकी मार से मैं भी तिलमिला उठा हूँ\nइसलिए मैं उसके साथ नहीं चीख़ा-चिल्लाया हूँ:\nमैं उस कोड़े को छीन कर तोड़ दूंगा।\nमैं इन्सान हूँ और इन्सान वह अपमान नहीं सहता।\n\nक्योंकि जो कोड़ा मारने उठाएगा\nवह रोगी है\nआत्मघाती है\nइसलिए उसे संभालने, सुधारने, राह पर लाने\nख़ुद अपने से बचाने की\nजवाबदेही मुझ पर आती है।\nमैं उसका पड़ोसी हूँ:\nउसके साथ नहीं रहता।\n\n","author":"अज्ञेय","title":"क्योंकि मैं \/ अज्ञेय"},{"poem":"वैर की परनालियों में हँस-हँस के\nहमने सींची जो राजनीति की रेती\nउसमें आज बह रही खूँ की नदियाँ हैं\nकल ही जिसमें ख़ाक-मिट्टी कह के हमने थूका था\nघृणा की आज उसमें पक गई खेती\nफ़सल कटने को अगली सर्दियाँ हैं। \n\nमेरठ, 15 अक्टूबर, 1947\n\n","author":"अज्ञेय","title":"पक गई खेती \/ अज्ञेय"},{"poem":"सिर से कंधों तक ढँके हुए\nवे कहते रहे\nकि पीठ नहीं दिखाएंगे--\nऔर हम उन्हें सराहते रहे।\n\nपर जब गिरने पर\nउनके नकाब उल्टे तो\nउनके चेहरे नहीं थे।\n\n","author":"अज्ञेय","title":"हीरो \/ अज्ञेय"},{"poem":"डरो मत शोषक भैया: पी लो\nमेरा रक्त ताज़ा है, मीठा है हृद्य है\nपी लो शोषक भैया: डरो मत।\n\nशायद तुम्हें पचे नहीं-- अपना मेदा तुम देखो, मेरा क्या दोष है।\nमेरा रक्त मीठा तो है, पर पतला या हल्का भी हो\nइसका ज़िम्मा तो मैं नहीं ले सकता, शोषक भैया?\nजैसे कि सागर की लहर सुन्दर हो, यह तो ठीक,\nपर यह आश्वासन तो नहीं दे सकती कि किनारे को लील नहीं लेगी\n\nडरो मत शोषक भैय: मेरा रक्त ताज़ा है,\nमेरी लहर भी ताज़ा और शक्तिशाली है।\nताज़ा, जैसी भट्ठी में ढलते गए इस्पात की धार,\nशक्तिशाली, जैसे तिसूल: और पानीदार।\nपी लो, शोषक भैया: डरो मत।\n\nमुझ से क्या डरना?\nवह मैं नहीं, वह तो तुम्हारा-मेरा सम्बन्ध है जो तुम्हारा काल है\nशोषक भैया! \n\nदिल्ली, 1953\n\n","author":"अज्ञेय","title":"शोषक भैया \/ अज्ञेय"},{"poem":"प्रात होते –\nसबल पंखों की मीठी एक चोट से\nअनुगता मुझ को बना कर बावली को –\nजान कर मैं अनुगता हूँ –\nउस विदा के विरह के विच्छेद के तीखे निमिष में भी\nश्रुता (?) हूँ –\nउड़ गया वह पंछी बावला\nपंछी सुनहला\nकर प्रहर्षित देह की रोमावली को:\nप्रात होते\nवही जो\nथके पंखों को समेटे –\nआसरे की माँग पर विश्वास की चादर लपेटे –\nचञ्चु की उन्मुख विकलता के सहारे\nनम रही ग्रीवा उठाये –\nसिहरता-सा, काँपता-सा,\nनीड़ की-नीड़स्थ की सब कुछ की प्रतीक्षा भाँपता-सा,\nनिकट अपनों के निकटतर भवितव्य की अपनी प्रतीज्ञा के\nनिकटतम इस वि-बुध सपनों की सखी के\nआ गया था\nआ गया था\nरात होते?\n\n","author":"अज्ञेय","title":"रात होते-प्रात होते \/ अज्ञेय"},{"poem":"दो?हाँ, दो\nबड़ा सुख है देना!\nदेने में\nअस्ति का भवन नींव तक हिल जाएगा-\nपर गिरेगा नहीं,\nऔर फिर बोध यह लायेगा\nकि देना नहीं है नि:स्व होना\nऔर वह बोध,\nतुम्हें स्वतंत्रतर बनायेगा।\nलो? हाँ लो!\nसौभाग्य है पाना,\nउसकी आँधी से रोम-रोम\nएक नई सिहरन से भर जायेगा।\nपाने में जीना भी कुछ खोना,\nयों नि:स्व होना तो नहीं,\nपर है कहीं ऊना हो जाना,\nपाना अस्मिता का टूट जाना,\nवह उन्मोचन-यह सोच लो,\nवह क्या झिल पायेगा?\n\n","author":"अज्ञेय","title":"देना-पाना \/ अज्ञेय"},{"poem":"प्राण तुम्हारी पदरज फूली\nमुझको कंचन हुई तुम्हारे चरणों की यह धूली!\n\nआई थी तो जाना भी था -\nफिर भी आओगी, दुःख किसका?\nएक बार जब दृष्टिकरों के पद चिह्नों की रेखा छू ली!\n\nवाक्य अर्थ का हो प्रत्याशी,\nगीत शब्द का कब अभिलाषी?\nअंतर में पराग-सी छाई है स्मृतियों की आशा धूली!\nप्राण तुम्हारी पदरज फूली!\n\n","author":"अज्ञेय","title":"प्राण तुम्हारी पदरज़ फूली \/ अज्ञेय"},{"poem":"भोर बेला--नदी तट की घंटियों का नाद।\nचोट खा कर जग उठा सोया हुआ अवसाद।\nनहीं, मुझ को नहीं अपने दर्द का अभिमान---\nमानता हूँ मैं पराजय है तुम्हारी याद।\n\nकाशी, 14 नवम्बर, 1946\n\n","author":"अज्ञेय","title":"पराजय है याद \/ अज्ञेय"},{"poem":"चाँदनी चुपचाप सारी रात-\nसूने आँगन में\nजाल रचती रही ।\n\nमेरी रूपहीन अभिलाषा\nअधूरेपन की मद्धिम-\nआँच पर तचती रही ।\n\nव्यथा मेरी अनकही\nआनन्द की सम्भावना के\nमनश्चित्रों से परचती रही ।\n\nमैं दम साधे रहा\nमन में अलक्षित\nआँधी मचती रही ।\n\nप्रात बस इतना कि मेरी बात\nसारी रात\nउघड़ कर वासना का\nरूप लेने से बचती रही ।\n\n","author":"अज्ञेय","title":"चाँदनी चुपचाप सारी रात \/ अज्ञेय"},{"poem":"तुम्हारी पलकों का कँपना ।\nतनिक-सा चमक खुलना, फिर झँपना ।\nतुम्हारी पलकों का कँपना ।\n\nमानो दीखा तुम्हें किसी कली के\nखिलने का सपना ।\nतुम्हारी पलकों का कँपना ।\n\nसपने की एक किरण मुझको दो ना,\nहै मेरा इष्ट तुम्हारे उस सपने का कण होना,\nऔर सब समय पराया है\nबस उतना क्षण अपना ।\n\nतुम्हारी\nपलकों का कँपना ।\n\n","author":"अज्ञेय","title":"तुम्हारी पलकों का कँपना \/ अज्ञेय"},{"poem":"खुल गई नाव\nघिर आई संझा, सूरज\nडूबा सागर-तीरे।\n\nधुंधले पड़ते से जल-पंछी\nभर धीरज से\nमूक लगे मंडराने,\nसूना तारा उगा\nचमक कर\nसाथी लगा बुलाने।\n\nतब फिर सिहरी हवा\nलहरियाँ काँपीं\nतब फिर मूर्छित\nव्यथा विदा की\nजागी धीरे-धीरे।\n\nस्वेज अदन (जहाज में), 5 फरवरी, 1956\n\n","author":"अज्ञेय","title":"खुल गई नाव \/ अज्ञेय"},{"poem":"अब आप हीं सोचिये कि कितनी सम्भावनाएँ हैं \nकि मैं आप पर हँसूं और आप मुझे पागल करार दे दें.\nयाकि आप मुझ पर हँसें और आप हीं मुझे पागल करार दे दें.\nया कि आपको कोई बताए \nकि मुझे पागल करार किया गया \nऔर आप केवल हँस दें.\nया कि हँसी की बात जाने दीजिए \nमैं गाली दूं और आप...\nलेकिन बात दोहराने से क्या लाभ \nआप समझ तो गये न \nकि मैं कहना क्या चाहता हूँ?\nक्यूँकि पागल न तो आप हैं और न मैं \nबात केवल करार दिये जाने की है.\nया हाँ कभी गिरफ्तार किये जाने की है.\nतो क्या किया जाए?\nहाँ! हंसा तो जाए \nहंसना कब-कब नसीब होता है?\nपर कौन पहले हँसे\nकिबला आप किबला आप.\n\n","author":"अज्ञेय","title":"सम्भावनाएँ \/ अज्ञेय"},{"poem":"हरी बिछली घास। \nदोलती कलगी छरहरे बाजरे की। \n\nअगर मैं तुम को ललाती सांझ के नभ की अकेली तारिका \nअब नहीं कहता, \nया शरद के भोर की नीहार – न्हायी कुंई, \nटटकी कली चम्पे की, वगैरह, तो  \nनहीं कारण कि मेरा हृदय उथला या कि सूना है \nया कि मेरा प्यार मैला है। \n\nबल्कि केवल यही: ये उपमान मैले हो गये हैं। \nदेवता इन प्रतीकों के कर गये हैं कूच। \n\nकभी बासन अधिक घिसने से मुलम्मा छूट जाता है। \nमगर क्या तुम नहीं पहचान पाओगी: \nतुम्हारे रूप के-तुम हो, निकट हो, इसी जादू के- \nनिजी किसी सहज, गहरे बोध से, किस प्यार से मैं कह रहा हूं- \nअगर मैं यह कहूं- \n\nबिछली घास हो तुम  लहलहाती हवा मे कलगी छरहरे बाजरे की? \n\nआज हम शहरातियों को \nपालतु मालंच पर संवरी जुहि के फ़ूल से  \nसृष्टि के विस्तार का- ऐश्वर्य का- औदार्य का- \nकहीं सच्चा, कहीं प्यारा एक प्रतीक\nबिछली घास है, \nया शरद की सांझ के सूने गगन की पीठिका पर दोलती कलगी \nअकेली  \nबाजरे की। \n\nऔर सचमुच, इन्हें जब-जब देखता हूं \nयह खुला वीरान संसृति का घना हो सिमट आता है- \nऔर मैं एकान्त होता हूं समर्पित \n\nशब्द जादू हैं- \nमगर क्या समर्पण कुछ नहीं है?\n\n","author":"अज्ञेय","title":"कलगी बाजरे की \/ अज्ञेय"},{"poem":"मैंने पूछा\nयह क्या बना रही हो?\nउसने आँखों से कहा\nधुआँ पोछते हुए कहा:\nमुझे क्या बनाना है! सब-कुछ\nअपने आप बनता है\nमैंने तो यही जाना है ।\nकह लो भगवान ने मुझे यही दिया है ।\n\nमेरी सहानुभूति में हठ था:\nमैंने कहा: कुछ तो बना रही हो\nया जाने दो, न सही – \nबना नहीं रही –\nक्या कर रही हो?\nवह बोली: देख तो रहे हो\nछीलती हूँ \nनमक छिड़कती हूँ \nमसलती हूँ \nनिचोड़ती हूँ\nकोड़ती हूँ\nकसती हूँ\nफोड़ती हूँ\nफेंटती हूँ\nमहीन बिनारती हूँ\nमसालों से सँवारती हूँ\nदेगची में पलटती हूँ\nबना कुछ नहीं रही\nबनाता जो है – यह सही है- \nअपने–आप बनाता है\nपर जो कर रही हूँ–\nएक भारी पेंदे\nमगर छोटे मुँह की\nदेगची में सब कुछ झोंक रही हूँ \nदबा कर अँटा रही हूँ\nसीझने दे रही हूँ ।\nमैं कुछ करती भी नहीं–\nमैं काम सलटती हूँ ।\n\nमैं जो परोसूँगी\nजिन के आगे परोसूँगी\nउन्हें क्या पता है \nकि मैंने अपने साथ क्या किया है?     \n\n(मार्च 1980)\n\n","author":"अज्ञेय","title":" मैंने पूछा क्या कर रही हो \/ अज्ञेय"},{"poem":"अल्ला रे अल्ला\nहोता न मनुष्य मैं, होता करमकल्ला।\nरूखे कर्म जीवन से उलझता न पल्ला।\nचाहता न नाम कुछ, माँगता न दाम कुछ\nकरता न काम कुछ, बैठता निठल्ला-\nअल्ला रे अल्ला\n\n","author":"अज्ञेय","title":"एक ऑटोग्राफ \/ अज्ञेय"},{"poem":"केंचुलें हैं, केंचुलें हैं, झाड़ दो।\nछल मकर की तनी झिल्ली फाड़ दो।\nसाँप के विष-दाँत तोड़ उघाड़ दो।\nआजकल यह चलन है, सब जंतुओं की खाल पहने हैं-\nगले गीदड़ लोमड़ी की\nबाघ की है खाल काँधों पर\nदिल ढँका है भेड़ की गुलगुली चमड़ी से\nहाथ में थैला मगर की खाल का\nऔर पैरों में\nजगमगाती साँप की केंचुल\nबनी है श्रीचरण का सैंडल\nकिंतु भीतर कहीं\nभेड़-बकरी, बाघ-गीदड़, साँप के बहुरूप के अंदर\nकहीं पर रौंदा हुआ अब भी तड़पता है\nसनातन मानव-\nखरा इनसान-\nक्षण भर रुको उसको जगा लें।\nनहीं है यह धर्म, ये तो पैंतरे हैं उन दरिंदों के\nरूढ़ि के नाखून पर मरजाद की मखमल चढ़ाकर\nयों विचारों पर झपट्टा मारते हैं-\nबड़े स्वार्थी की कुटिल चालें\nसाथ आओ-\nगिलगिले ये साँप बैरी हैं हमारे\nइन्हें आज पछाड़ दो\nयह मगर की तनी झिल्ली फाड़ दो\nकेंचुलें हैं, केंचुलें हैं, झाड़ दो।\n\n","author":"अज्ञेय","title":"शरणार्थी-6 समानांतर साँप \/ अज्ञेय"},{"poem":"पति सेवारत साँझ\nउचकता देख पराया चाँद\nलजाकर ओट हो गई।\n\n","author":"अज्ञेय","title":"पूनो की साँझ \/ अज्ञेय"},{"poem":"किसी का सत्य था,\nमैंने संदर्भ से जोड़ दिया।\nकोई मधु-कोष काट लाया था,\nमैंने निचोड़ लिया।\nकिसी की उक्ति में गरिमा थी,\nमैंने उसे थोड़ा-सा सँवार दिया\nकिसी की संवेदना में आग का-सा ताप था\nमैंने दूर हटते-हटते उसे धिक्कार दिया।\nकोई हुनरमंद था:\nमैंने देखा और कहा, 'यों!'\nथका भारवाही पाया-\nघुड़का या कोंच दिया, 'क्यों?'\nकिसी की पौध थी,\nमैंने सींची और बढ़ने पर अपना ली,\nकिसी की लगायी लता थी,\nमैंने दो बल्ली गाड़ उसी पर छवा ली\nकिसी की कली थी:\nमैंने अनदेखे में बीन ली,\nकिसी की बात थी।\nमैंने मुँह से छीन ली।\nयों मैं कवि हूँ, आधुनिक हूँ, नया हूँ:\nकाव्य-तत्त्व की खोज में कहाँ नहीं गया हूँ?\nचाहता हूँ आप मुझे\nएक-एक शब्द सराहते हुए पढ़ें।\nपर प्रतिमा- अरे वह तो\nजैसी आपको रुचे आप स्वयं गढ़ें।\n\n","author":"अज्ञेय","title":"नया कवि: आत्म स्वीकार \/ अज्ञेय"},{"poem":"ज़िंदगी हर मोड़ पर करती रही हमको इशारे\nजिन्हें हमने नहीं देखा।\nक्योंकि हम बाँधे हुए थे पट्टियाँ संस्कार की\nऔर हमने बाँधने से पूर्व देखा था-\nहमारी पट्टियाँ रंगीन थीं\nज़िंदगी करती रही नीरव इशारे:\nहम छली थे शब्द के।\n'शब्द ईश्वर है, इसी में वह रहस्य है:\nशब्द अपने आप में इति है-\nहमें यह मोह अब छलता नहीं था।\nशब्द-रत्नों की लड़ी हम गूँथकर माला पिन्हाना चाहते थे\nनए रूपाकार को\nऔर हमने यही जाना था\nकि रूपाकार ही तो सार है।\nएक नीरव नदी बहती जा रही थी\nबुलबुले उसमें उमड़ते थे\nरह: संकेत के:\nहर उमडऩे पर हमें रोमांच होता था।\nफूटना हर बुलबुले का हमें तीखा दर्द होता था।\nरोमांच! तीखा दर्द!\nनीरव रह: संकेत-हाय।\nज़िंदगी करती रही\nनीरव इशारे\nहम पकड़े रहे रूपाकार को।\nकिंतु रूपाकार\nचोला है\nकिसी संकेत शब्दातीत का,\nज़िंदगी के किसी\nगहरे इशारे का।\nशब्द:\nरूपाकार:\nफिर संकेत\nये हर मोड़ पर बिखरे हुए संकेत-\nअनगिनती इशारे ज़िंदगी के\nओट में जिनकी छिपा है\nअर्थ।\nहाय, कितने मोह की कितनी दिवारें भेदने को-\nपूर्व इसके, शब्द ललके।\nअंक भेंटे अर्थ को\nक्या हमारे हाथ में वह मंत्र होगा, हम इन्हें संपृक्त कर दें।\nअर्थ दो अर्थ दो\nमत हमें रूपाकार इतने व्यर्थ दो।\nहम समझते हैं इशारा ज़िंदगी का-\nहमें पार उतार दो-\nरूप मत, बस सार दो।\nमुखर वाणी हुई: बोलने हम लगे:\nहमको बोध था वे शब्द सुंदर हैं-\nसत्य भी हैं, सारमय हैं।\nपर हमारे शब्द\nजनता के नहीं थे,\nक्योंकि जो उन्मेष हम में हुआ\nजनता का नहीं था,\nहमारा दर्द\nजनता का नहीं था\nसंवेदना ने ही विलग कर दी\nहमारी अनुभूति हमसे।\nयह जो लीक हमको मिली थी-\nअंधी गली थी।\nचुक गई क्या राह! लिख दें हम\nचरम लिखतम् पराजय की?\nइशारे क्या चुक गए हैं\nज़िंदगी के अभिनयांकुर में?\nबढ़े चाहे बोझ जितना\nशास्त्र का, इतिहास,\nरूढ़ि के विन्यास का या सूक्त का-\nकम नहीं ललकार होती ज़िंदगी।\nमोड़ आगे और है-\nकौन उसकी ओर देखो, झाँकता है?\n\n","author":"अज्ञेय","title":"इशारे ज़िंदगी के \/ अज्ञेय"},{"poem":"नंदा,\nबीस-तीस-पचास वर्षों में\nतुम्हारी वनराजियों की लुगदी बनाकर\nहम उस पर\nअखबार छाप चुके होंगे\nतुम्हारे सन्नाटे को चीर रहे होंगे\nहमारे धुँधुआते शक्तिमान ट्रक,\nतुम्हारे झरने-सोते सूख चुके होंगे\nऔर तुम्हारी नदियाँ\nला सकेंगी केवल शस्य-भक्षी बाढ़ें\nया आँतों को उमेठने वाली बीमारियाँ\nतुम्हारा आकाश हो चुका होगा\nहमारे अतिस्वन विमानों के\nधूम-सूत्रों का गुंझर।\nनंदा,\nजल्दी ही-\nबीस-तीस-पचास बरसों में\nहम तुम्हारे नीचे एक मरु बिछा चुके होंगे\nऔर तुम्हारे उस नदी धौत सीढ़ी वाले मंदिर में\nजला करेगा\nएक मरुदीप।\n\n","author":"अज्ञेय","title":"नंदा देवी \/ अज्ञेय"},{"poem":"जियो, मेरे आज़ाद देश की शानदार इमारतो\nजिनकी साहिबी टोपनुमा छतों पर गौरव ध्वज तिरंगा फहरता है\nलेकिन जिनके शौचालयों में व्यवस्था नहीं है\nकि निवृत्त होकर हाथ धो सकें।\n(पुरखे तो हाथ धोते थे न? आज़ादी ही से हाथ धो लेंगे, तो कैसा?)\n\nजियो, मेरे आज़ाद देश के शानदार शासको\nजिनकी साहिबी भेजे वाली देशी खोपड़ियों पर\nचिट्टी दूधिया टोपियाँ फब दिखाती हैं,\nजिनके बाथरूम की संदली, अँगूरी, चंपई, फ़ाख्तई\nरंग की बेसिनी, नहानी, चौकी तक की तहज़ीब\nसब में दिखता है अँग्रेज़ी रईसी ठाठ\nलेकिन सफाई का कागज़ रखने की कंजूस बनिए की तमीज़...\n\nजियो, मेरे आज़ाद देश के सांस्कृतिक प्रतिनिधियो\nजो विदेश जाकर विदेशी नंग देखने के लिए पैसे देकर\nटिकट खरीदते हो\nपर जो घर लौटकर देसी नंग ढकने के लिए\nख़ज़ाने में पैसा नहीं पाते,\nऔर अपनी जेब में-पर जो देश का प्रतिनिधि हो वह\nजेब में हाथ डाले भी\nतो क्या ज़रूरी है कि जेब अपनी हो?\n\nजियो, मेरे आज़ाद देश के रौशन ज़मीर लोक-नेताओ:\nजिनकी मर्यादा वह हाथी का पैर है जिसमें\nसबकी मर्यादा समा जाती है-\nजैसे धरती में सीता समा गई थी!\nएक थे वह राम जिन्हें विभीषण की खोज में जाना पड़ा,\nजाकर जलानी पड़ी लंका:\nएक है यह राम-राज्य, बजे जहाँ अविराम\nविराट् रूप विभीषण का डंका!\nराम का क्या काम यहाँ? अजी राम का नाम लो।\nचाम, जाम, दाम, ताम-झाम, काम- कितनी\nधर्म-निरपेक्ष तुकें अभी बाकी हैं।\nजो सधे, साध लो, साधो-\nनहीं तो बने रहो मिट्टी के माधो।\n\n","author":"अज्ञेय","title":"जियो, मेरे \/ अज्ञेय"},{"poem":"माँझी, मत हो अधिक अधीर।\nसाँझ हुई सब ओर निशा ने फैलाया निडाचीर,\nनभ से अजन बरस रहा है नहीं दीखता तीर,\nकिन्तु सुनो! मुग्धा वधुओं के चरणों का गम्भीर\n\nकिंकिणि-नूपुर शब्द लिये आता है मन्द समीर।\nथोड़ी देर प्रतीक्षा कर लो साहस से, हे वीर-\nछोड़ उन्हें क्या तटिनी-तट पर चल दोगे बेपीर?\nमाँझी, मत हो अधिक अधीर।\n\n","author":"अज्ञेय","title":"गीति-1 \/ अज्ञेय"},{"poem":"कहीं की ईंट कहीं का रोड़ा\nभानमती ने कुनबा जोड़ा\nकुनबे ने भानमती गढ़ी\nरेशम से भाँड़ी, सोने से मढ़ी\nकवि ने कथा गढ़ी, लोक ने बाँची\nकहो-भर तो झूठ, जाँचो तो साँची\n\n","author":"अज्ञेय","title":"कहीं की ईंट \/ अज्ञेय"},{"poem":"इस सूखी दुनिया में प्रियतम मुझ को और कहाँ रस होगा?\nशुभे! तुम्हारी स्मृति के सुख से प्लावित मेरा मानस होगा!\n\nदृढ़ डैनों के मार थपेड़े अखिल व्योम को वश में करता,\nतुझे देखने की आशा से अपने प्राणों में बल भरता,\n\nऊषा से ही उड़ता आया, पर न मिल सकी तेरी झाँकी\nसाँझ समय थक चला विकल मेरे प्राणों का हारिल-पाखी \n\nतृषित, श्रांत, तम-भ्रांत और निर्मम झंझा-झोंकों से ताड़ित-\nदरस प्यास है असह, वही पर किए हुए उस को अनुप्राणित!\n\nगा उठते हैं, 'आओ आओ!' केकी प्रिय घन को पुकार कर\nस्वागत की उत्कंठा में वे हो उठते उद्भ्रांत नृत्य पर!\n\nचातक-तापस तरु पर बैठा स्वाति-बूँद में ध्यान रमाये,\nस्वप्न तृप्ति का देखा करता 'पी! पी! पी!' की टेर लगाये;\n\nहारिल को यह सह्य नहीं है- वह पौरुष का मदमाता है:\nइस जड़ धरती को ठुकरा कर उषा-समय वह उड़ जाता है।\n\n'बैठो, रहो, पुकारो-गाओ, मेरा वैसा धर्म नहीं है;\nमैं हारिल हूँ, बैठे रहना मेरे कुल का कर्म नहीं है।\n\nतुम प्रिय की अनुकंपा माँगो, मैं माँगूँ अपना समकक्षी\nसाथ-साथ उड़ सकने वाला एकमात्र वह कंचन-पक्षी!'\n\nयों कहता उड़ जाता हारिल ले कर निज भुज-बल का संबल\nकिंतु अंत संध्या आती है- आखिर भुज-बल है कितना बल?\n\nकोई गाता, किंतु सदा मिट्टी से बँधा-बँधा रहता है,\nकोई नभ-चारी, पर पीड़ा भी चुप हो कर ही सहता है;\n\nचातक हैं, केकी हैं, संध्या को निराश हो सो जाते हैं,\nहारिल हैं- उड़ते-उड़ते ही अंत गगन में खो जाते हैं।\n\nकोई प्यासा मर जाता है, कोई प्यासा जी लेता है\nकोई परे मरण-जीवन से कड़ुवा प्रत्यय पी लेता है।\n\nआज प्राण मेरे प्यासे हैं, आज थका हिय-हारिल मेरा\nआज अकेले ही उस को इस अँधियारी संध्या ने घेरा।\n\nमुझे उतरना नहीं भूमि पर तब इस सूने में खोऊँगा\nधर्म नहीं है मेरे कुल का- थक कर भी मैं क्यों रोऊँगा?\n\nपर प्रिय! अंत समय में क्या तुम इतना मुझे दिलासा दोगे-\nजिस सूने में मैं लुट चला, कहीं उसी में तुम भी होगे?\n\nइस सूखी दुनिया में प्रियतम मुझ को और कहाँ रस होगा?\nशुभे! तुम्हारी स्मृति के सुख से प्लावित मेरा मानस होगा।\n\n","author":"अज्ञेय","title":"आज थका हिय-हारिल मेरा \/ अज्ञेय"},{"poem":"फूल काँचनार के,\nप्रतीक मेरे प्यार के!\nप्रार्थना-सी अर्धस्फुट काँपती रहे कली,\nपत्तियों का सम्पुट, निवेदिता ज्यों अंजली।\nआए फिर दिन मनुहार के, दुलार के\n-फूल काँचनार के!\n\nसुमन-वृंत बावले बबूल के!\nझोंके ऋतुराज के वसंती दुकूल के,\n\nबूर बिखराता जा पराग अंगराग का,\nदे जा स्पर्श ममता की सिहरती आग का।\nआवे मत्त गंध वह ढीठ हूल-हूल के\n-सुमन वृंत बावले बबूल के!\n\nकली री पलास की!\nटिमटिमाती ज्योति मेरी आस की\nया कि शिखा ऊध्र्वमुखी मेरी दीप्त प्यास की।\n\nवासना-सी मुखरा, वेदना-सी प्रखरा\nदिगंत में, प्रांतर में, प्रांत में\nखिल उठ, झूल जा, मस्त हो,\nफैल जा वनांत में-\nमार्ग मेरे प्रणय का प्रशस्त हो!\n\n","author":"अज्ञेय","title":"आशी:(वसंत का एक दिन) \/ अज्ञेय"},{"poem":"क्रांति है आवर्त, होगी भूल उसको मानना धारा:\nविप्लव निज में नहीं उद्दिष्ट हो सकता हमारा।\nजो नहीं उपयोज्य, वह गति शक्ति का उत्पात भर है:\nस्वर्ग की हो-माँगती भागीरथी भी है किनारा।\n\n","author":"अज्ञेय","title":"शक्ति का उत्पात \/ अज्ञेय"},{"poem":"भोर बेला। सिंची छत से ओस की तिप्-तिप्! पहाड़ी काक\nकी विजन को पकड़ती-सी क्लांत बेसुर डाक-\n'हाक्! हाक्! हाक्!'\n\nमत सँजो यह स्निग्ध सपनों का अलस सोना-\nरहेगी बस एक मुठ्ठी खाक!\n'थाक्! थाक्! थाक्!'\n\n","author":"अज्ञेय","title":"पावस-प्रात, शिलांग \/ अज्ञेय"},{"poem":"तनिक ठहरूँ। चाँद उग आए, तभी जाऊँगा वहाँ नीचे\nकसमसाते रुद्ध सागर के किनारे। चाँद उग आए।\n\nन उस की बुझी फीकी चाँदनी में दिखें शायद\nवे दहकते लाल गुच्छ बुरूँस के जो\nतुम हो।\n\nन शायद चेत हो, मैं नहीं हूँ वह डगर गीली दूब से मेदुर,\nमोड़ पर जिस के नदी का कूल है, जल है,\nमोड़ के भीतर-घिरे हों बाँह में ज्यों-गुच्छ लाल बुरूँस के उत्फुल्ल।\n\nन आए याद, मैं हूँ किसी बीते साल के सीले कलेंडर की\nएक बस तारीख, जो हर साल आती है।\nएक बस तारीख-अंकों में लिखी ही जो न जावे\nजिसे केवल चंद्रमा का चिह्न ही बस करे सूचित-\nबंक-आधा-शून्य; उलटा बंक-काला वृत्त,\nयथा पूनो-तीज-तेरस-सप्तमी,\nनिर्जला एकादशी-या अमावस्या।\n\nअँधेरे में ज्वार ललकेगा-\nव्यथा जागेगी। न जाने दीख क्या जाए जिसे आलोक फीका सोख लेता है।\nतनिक ठहरूँ। कसमसाते रुद्ध सागर के किनारे\nतभी जाऊँ वहाँ नीचे-चाँद उग आए।\n\n","author":"अज्ञेय","title":"सागर किनारे \/ अज्ञेय"},{"poem":"पाश्र्व गिरि का नम्र, चीड़ों में\nडगर चढ़ती उमंगों-सी।\nबिछी पैरों में नदी ज्यों दर्द की रेखा।\nविहग-शिशु मौन नीड़ों में।\nमैंने आँख भर देखा।\nदिया मन को दिलासा-पुन: आऊँगा।\n(भले ही बरस-दिन-अनगिन युगों के बाद!)\nक्षितिज ने पलक-सी खोली,\nतमक कर दामिनी बोली-\n'अरे यायावर! रहेगा याद?'\n\n","author":"अज्ञेय","title":"दूर्वाचल \/ अज्ञेय"},{"poem":"हम ने भी सोचा था कि अच्छी चीज़ है स्वराज\nहम ने भी सोचा था कि हमारा सिर\nऊँचा होगा ऐक्य में। जानते हैं पर आज\nअपने ही बल के\nअपने ही छल के\nअपने ही कौशल के\nअपनी समस्त सभ्यता के सारे\nसंचित प्रपंच के सहारे\n\nजीना है हमें तो, बन सीने का साँप उस अपने समाज के\nजो हमारा एक मात्र अक्षंतव्य शत्रु है\nक्योंकि हम आज हो के मोहताज\nउस के भिखारी शरणार्थी हैं।\n\n","author":"अज्ञेय","title":"शरणार्थी: जीना है बन सीने का साँप \/ अज्ञेय"},{"poem":"आओ बैठें\nइसी ढाल की हरी घास पर।\nमाली-चौकीदारों का यह समय नहीं है,\nऔर घास तो अधुनातन मानव-मन की भावना की तरह\nसदा बिछी है-हरी, न्यौतती, कोई आ कर रौंदे।\n\nआओ, बैठो।\nतनिक और सट कर, कि हमारे बीच स्नेह-भर का व्यवधान रहे,\nबस,\nनहीं दरारें सभ्य शिष्ट जीवन की।\n\nचाहे बोलो, चाहे धीरे-धीरे बोलो, स्वगत गुनगुनाओ,\nचाहे चुप रह जाओ-\nहो प्रकृतस्थ: तनो मत कटी-छँटी उस बाड़ सरीखी,\nनमो, खुल खिलो, सहज मिलो\nअंत:स्मित, अंत:संयत हरी घास-सी।\n\nक्षण-भर भुला सकें हम\nनगरी की बेचैन बुदकती गड्ड-मड्ड अकुलाहट-\nऔर न मानें उसे पलायन;\nक्षण-भर देख सकें आकाश, धरा, दूर्वा, मेघाली,\nपौधे, लता दोलती, फूल, झरे पत्ते, तितली-भुनगे,\nफुनगी पर पूँछ उठा कर इतराती छोटी-सी चिड़िया-\nऔर न सहसा चोर कह उठे मन में-\nप्रकृतिवाद है स्खलन\nक्योंकि युग जनवादी है।\n\nक्षण-भर हम न रहें रह कर भी:\nसुनें गूँज भीतर के सूने सन्नाटे में\nकिसी दूर सागर की लोल लहर की\nजिस की छाती की हम दोनों छोटी-सी सिहरन हैं-\nजैसे सीपी सदा सुना करती है।\n\nक्षण-भर लय हों-मैं भी, तुम भी,\nऔर न सिमटें सोच कि हम ने\nअपने से भी बड़ा किसी भी अपर को क्यों माना!\n\nक्षण-भर अनायास हम याद करें:\nतिरती नाव नदी में,\nधूल-भरे पथ पर असाढ़ की भभक, झील में साथ तैरना,\nहँसी अकारण खड़े महा-वट की छाया में,\nवदन घाम से लाल, स्वेद से जमी अलक-लट,\nचीड़ों का वन, साथ-साथ दुलकी चलते दो घोड़े,\nगीली हवा नदी की, फूले नथुने, भर्रायी सीटी स्टीमर की,\nखंडहर, ग्रथित अँगुलियाँ, बाँसे का मधु,\nडाकिये के पैरों की चाँप\nअधजानी बबूल की धूल मिली-सी गंध,\nझरा रेशम शिरीष का, कविता के पद,\nमसजिद के गुम्बद के पीछे सूर्य डूबता धीरे-धीरे,\nझरने के चमकीले पत्थर, मोर-मोरनी, घुँघरू,\nसंथाली झूमुर का लंबा कसक-भरा आलाप,\nरेल का आह की तरह धीरे-धीरे खिंचना, लहरें,\nआँधी-पानी,\nनदी किनारे की रेती पर बित्ते-भर की छाँह झाड़ की\nअँगुल-अँगुल नाप-नाप कर तोड़े तिनकों का समूह,\nलू,\nमौन।\n\nयाद कर सकें अनायास: और न मानें\nहम अतीत के शरणार्थी हैं;\nस्मरण हमारा-जीवन के अनुभव का प्रत्यवलोकन-\nहमें न हीन बनावे प्रत्यभिमुख होने के पाप-बोध से।\nआओ बैठो: क्षण-भर:\nयह क्षण हमें मिला है नहीं नगर-सेठों की फैयाज़ी से।\nहमें मिला है यह अपने जीवन की निधि से ब्याज सरीखा।\n\nआओ बैठो: क्षण-भर तुम्हें निहारूँ।\nअपनी जानी एक-एक रेखा पहचानूँ\nचेहरे की, आँखों की-अंतर्मन की\nऔर-हमारी साझे की अनगिन स्मृतियों की:\nतुम्हें निहारूँ,\nझिझक न हो कि निरखना दबी वासना की विकृति है!\n\nधीरे-धीरे\nधुँधले में चेहरे की रेखाएँ मिट जाएँ-\nकेवल नेत्र जगें: उतनी ही धीरे\nहरी घास की पत्ती-पत्ती भी मिट जावे लिपट झाड़ियों के पैरों में\nऔर झाड़ियाँ भी घुल जावें क्षिति-रेखा के मसृण ध्वांत में;\nकेवल बना रहे विस्तार-हमारा बोध\nमुक्ति का,\nसीमाहीन खुलेपन का ही।\n\nचलो, उठें अब,\nअब तक हम थे बंधु सैर को आए-\n(देखे हैं क्या कभी घास पर लोट-पोट होते सतभैये शोर मचाते?)\n\nऔर रहे बैठे तो लोग कहेंगे\nधुँधले में दुबके प्रेमी बैठे हैं।\n\n-वह हम हों भी तो यह हरी घास ही जाने:\n(जिस के खुले निमंत्रण के बल जग ने सदा उसे रौंदा है और वह नहीं बोली),\nनहीं सुनें हम वह नगरी के नागरिकों से\nजिन की भाषा में अतिशय चिकनाई है साबुन की\nकिंतु नहीं है करुणा\n\nउठो, चलें, प्रिय।\n\n","author":"अज्ञेय","title":"हरी घास पर क्षणभर \/ अज्ञेय"},{"poem":"मैं देख रहा हूँ\nझरी फूल से पँखुरी\n-मैं देख रहा हूँ अपने को ही झरते।\n\nमैं चुप हूँ:\nवह मेरे भीतर वसंत गाता है।\n\n","author":"अज्ञेय","title":"मैं देख रहा हूँ \/ अज्ञेय"},{"poem":"हे महाबुद्ध!\nमैं मंदिर में आयी हूँ\nरीते हाथ:\nफूल मैं ला न सकी।\n\nऔरों का संग्रह\nतेरे योग्य न होता।\n\nजो मुझे सुनाती\nजीवन के विह्वल सुख-क्षण का गीत-\nखोलती रूप-जगत् के द्वार जहाँ\n\nतेरी करुणा\nबुनती रहती है\nभव के सपनों, क्षण के आनंदों के\nरह: सूत्र अविराम-\nउस भोली मुग्धा को\nकँपती\nडाली से विलगा न सकी।\n\nजो कली खिलेगी जहाँ, खिली,\nजो फूल जहाँ है,\nजो भी सुख\nजिस भी डाली पर\nहुआ पल्लवित, पुलकित,\nमैं उसे वहीं पर\nअक्षत, अनाघ्रात, अस्पृष्ट, अनाविल,\nहे महाबुद्ध!\nअर्पित करती हूँ तुझे।\n\nवहीं-वहीं प्रत्येक भरे प्याला जीवन का,\nवहीं-वहीं नैवेद्य चढ़ा\nअपने सुंदर आनंद-निमिष का,\nतेरा हो,\nहे विगतागत के, वर्तमान के, पद्मकोश!\nहे महाबुद्ध!\n\n","author":"अज्ञेय","title":"सम्राज्ञी का नैवेद्य-दान \/ अज्ञेय"},{"poem":"1.\nपेड़ अपनी-अपनी छाया को\nआतप से\nओट देते\nचुपचाप खड़े हैं।\n\nतपती हवा\nउन के पत्ते झराती जाती है।\n\n2.\nछाया को\nझरते पत्ते\nनहीं ढँकते,\nपत्तों को ही\nछाया छा लेती है।\n\n","author":"अज्ञेय","title":"नीमाड़: चैत \/ अज्ञेय"},{"poem":"अब देखिए न मेरी कारगुज़ारी\nकि मैं मँगनी के घोड़े पर\nसवारी कर\nठाकुर साहब के लिए उन की रियाया से लगान\nऔर सेठ साहब के लिए पंसार-हट्टे की हर दूकान\nसे किराया\nवसूल कर लाया हूँ\n\nथैली वाले को थैली\nतोड़े वाले को तोड़ा\n-और घोड़े वाले को घोड़ा।\n\nसब को सब का लौटा दिया\nअब मेरे पास यह घमंड है\nकि सारा समाज मेरा एहसानमंद है।\n\n","author":"अज्ञेय","title":"देखिए न मेरी कारगुज़ारी \/ अज्ञेय"},{"poem":"ऊपर तुम, नंदा!\nनीचे तरु-रेखा से\nमिलती हरियाली पर\nबिखरे रेवड़ को\nदुलार से टेरती-सी\nगड़रिए की बाँसुरी की तान:\n\nऔर भी नीचे\nकट गिरे वन की चिरी पट्टियों के बीच से\nनए खनि-यंत्र की\nभठ्ठी से उठे धुएँ का फंदा।\nनदी की घेरती-सी वत्सल कुहनी के मोड़ में\nसिहरते-लहरते शिशु धान।\n\nचलता ही जाता है यह\nअंतहीन, अन-सुलझ\nगोरख-धंधा!\n\nदूर, ऊपर तुम, नंदा!\n\n","author":"अज्ञेय","title":"नंदा देवी-1 \/ अज्ञेय"},{"poem":"तुम\nवहाँ से\nमंदिर तुम्हारा\nयहाँ है।\nऔर हम-\nहमारे हाथ, हमारी सुमिरनी-\nयहाँ से-\nऔर हमारा मन\nवह कहाँ है?\n\n","author":"अज्ञेय","title":"नंदा देवी-2 \/ अज्ञेय"},{"poem":"सभी से मैं ने विदा ले ली:\nघर से,\nनदी के हरे कूल से,\nइठलाती पगडंडी से\nपीले वसंत के फूलों से\nपुल के नीचे खेलती\nडाल की छायाओं के जाल से।\n\nसब से मैं ने विदा ले ली:\nएक उसी के सामने\nमुँह खोला भी, पर\nबोल नहीं निकले।\n\n","author":"अज्ञेय","title":"सभी से मैंने विदा ले ली \/ अज्ञेय"},{"poem":"छोड़ दे, माँझी! तू पतवार।\nआती है दुकूल से मृदुल किसी के नूपुर की झंकार,\nकाँप-काँप कर 'ठहरो! ठहरो!' की करती-सी करुण पुकार\nकिन्तु अँधेरे में मलिना-सी, देख, चिताएँ हैं उस पार\n\nमानो वन में तांडव करती मानव की पशुता साकार।\nछोड़ दे, माँझी! तू पतवार।\nजाना बहुत दूर है पागल-सी घहराती है जल-धार,\nझूम-झूम कर मत्त प्रभंजन करता है भय का संचार\n\nपर मीलित कर आँखों को तू तज दे जीवन के आधार-\nऊषा गगन में नाच रही होगी जब पहुँचेंगे उस पार!\nछोड़ दे, माँझी! तू पतवार।\n\n","author":"अज्ञेय","title":"गीति-2 \/ अज्ञेय"},{"poem":"खींच कर ऊषा का आँचल इधर दिनकर है मन्द हसित,\nउधर कम्पित हैं रजनीकान्त प्रतीची से हो कर चुम्बित।\nदेख कर दोनों ओर प्रणय खड़ी क्योंकर रह जाऊँ मैं?\nछिपा कर सरसी-उर में शीश आत्म-विस्मृत हो जाऊँ मैं!\n\n","author":"अज्ञेय","title":"प्रात: कुमुदिनी \/ अज्ञेय"},{"poem":"घन अकाल में आये, आ कर रो गये।\nअगिन निराशाओं का जिस पर पड़ा हुआ था धूसर अम्बर,\nउस तेरी स्मृति के आसन को अमृत-नीर से धो गये।\nघन अकाल में आये, आ कर रो गये।\n\nजीवन की उलझन का जिस को मैं ने माना था अन्तिम हल\nवह भी विधि ने छीना मुझ से मुझे मृत्यु भी हुई हलाहल!\nविस्मृति के अँधियारे में भी स्मृति के दीप सँजो गये-\nघन अकाल में आये, आ कर रो गये।\n\nजीवन-पट के पार कहीं पर काँपीं क्या तेरी भी पलकें?\nतेरे गत का भाल चूमने आयीं बढ़ पीड़ा की अलकें!\nमैं ही डूबा, या हम दोनों घन-सम घुल-घुल खो गये?\nघन अकाल में आये, आ कर रो गये।\n\nयहाँ निदाघ जला करता है-भौतिक दूरी अभी बनी है;\nकिन्तु ग्रीष्म में उमस सरीखी हाय निकटता भी कितनी है!\nउठे बवंडर, हहराये, फिर थकी साँस-से सो गये!\nघन अकाल में आये, आ कर रो गये।\n\nकसक रही है स्मृति कि अलग तू पर प्राणों की सूनी तारें,\nआग्रह से कम्पित हो कर भी बेबस कैसे तुझे पुकारें?\n'तू है दूर', यहीं तक आ कर वे हत-चेतन हो गये?\nघन अकाल में आये, आ कर रो गये!\n\n","author":"अज्ञेय","title":"अकाल-घन \/ अज्ञेय"},{"poem":"बद्ध!\nहृत वह शक्ति किये थी जो लड़ मरने को सन्नद्ध!\nहृत इन लौह शृंखलाओं में घिर कर,\nपैरों की उद्धत गति आगे ही बढऩे को तत्पर;\nव्यर्थ हुआ यह आज निहत्थे हाथों ही से वार-\n\nखंडित जो कर सकता वह जगव्यापी अत्याचार,\nनिष्फल इन प्राचीरों की जड़ता के आगे\nआँखों की वह दृप्त पुकार कि मृत भी सहसा जागे!\n\n","author":"अज्ञेय","title":"बद्ध-1 \/ अज्ञेय"},{"poem":"बद्ध!\n\nओ जग की निर्बलते! मैं ने कब कुछ माँगा तुझ से।\nआज शक्तियाँ मेरी ही फिर विमुख हुईं क्यों मुझ से?\nमेरा साहस ही परिभव में है मेरा प्रतिद्वन्द्वी-\nकिस ललकार भरे स्वर में कहता है: 'बन्दी! बन्दी!'\n\nइस घन निर्जन में एकाकी प्राण सुन रहे, स्तब्ध\nहहर-हहर कर फिर-फिर आता एक प्रकम्पित शब्द-\n\nबद्ध!\n\n","author":"अज्ञेय","title":"बद्ध-2 \/ अज्ञेय"},{"poem":"मैं तेरा कवि! ओ तट-परिमित उच्छल वीचि-विलास!\nप्राणों में कुछ है अबाध-तनु को बाँधे हैं पाश!\nमैं तेरा कवि! ओ सन्ध्या की तम-घिरती द्युति कोर!\nमेरे दुर्बल प्राण-तन्तु को व्यथा रही झकझोर!\n\nमैं तेरा कवि! ओ निशि-विष-प्याले के छलके रिक्त!\nपरवशता के दाह-नीर से मेरा मन अभिषिक्त!\nमैं तेरा कवि! ओ प्रात:तारे के नेत्र, हताश!\nमेरा भी तो हृत-वैभव से पूर्ण सकल आकाश!\n\nमै तेरा कवि! ओ कारा की बद्ध अबाध विकलते!\nउर पीड़ा-निधि, पर आँखों से आँसू नहीं निकलते!\n\n","author":"अज्ञेय","title":"बन्दी और विश्व \/ अज्ञेय"},{"poem":"सन्ध्या की किरण परी ने उठ अरुण पंख दो खोले,\nकम्पित-कर गिरि शिखरों के उर-छिपे रहस्य टटोले।\nदेखी उस अरुण किरण ने कुल पर्वत-माला श्यामल-\nबस एक शृंग पर हिम का था कम्पित कंचन झलमल।\n\nप्राणों में हाय, पुरानी क्यों कसक जग उठी सहसा?\nवेदना-व्योम से मानो खोया-सा स्मृति-घन बरसा।\nतेरी उस अन्त घड़ी में तेरी आँखों में जीवन!\nऐसा ही चमक उठा था तेरा अन्तिम आँसू-कण!\n\n","author":"अज्ञेय","title":"अन्तिम आलोक \/ अज्ञेय"},{"poem":"तंद्रा में अनुभूति\nउस तम-घिरते नभ के तट पर स्वप्न-किरण रेखाओं से\nबैठ झरोखे में बुनता था जाल मिलन के प्रिय! तेरे।\nमैं ने जाना, मेरे पीछे सहसा तू आ हुई खड़ी\nझनक उठी टूटे-से स्वर से स्मृति-शृंखल की कड़ी-कड़ी।\n\nबोला हृदय, 'लौट कर देखो प्रतिमा खो मत जाय कहीं!'\nकिन्तु कहीं वह स्वप्न न निकले-इस से साहस हुआ नहीं!\nहाय, अवस्था कैसी थी वह! वज्राहत-सा हृदय रहा\nजाना जब तब अकथ व्यथा से अंग-अंग था कसक रहा।\n\nयही रहेगा क्या प्रियतम! अब सदा के लिए अपना प्यार?\nतन्द्रा में अनुभूति, किन्तु जागृति में केवल पीड़ा-भार?\n\n","author":"अज्ञेय","title":"तन्द्रा में अनुभूति \/ अज्ञेय"},{"poem":"ओ रिपु! मेरे बन्दी-गृह की तू खिड़की मत खोल!\nबाहर-स्वतन्त्रता का स्पन्दन! मुझे असह उस का आवाहन!\nमुझ कँगले को मत दिखला वह दु:सह स्वप्न अमोल!\nकह ले जो कुछ कहना चाहे, ले जा, यदि कुछ अभी बचा है!\n\nरिपु हो कर मेरे आगे वह एक शब्द मत बोल!\nबन्दी हूँ मैं, मान गया हूँ, तेरी सत्ता जान गया हूँ-\nअचिर निराशा के प्याले में फिर वह विष मत घोल!\nअभी दीप्त मेरी ज्वाला है, यदपि राख ने ढँप डाला है\n\nउसे उड़ाने से पहले तू अपना वैभव तोल!\nनहीं! झूठ थी वह निर्बलता! भभक उठी अब वह विह्वलता!\nखिड़की? बन्धन? सँभल कि तेरा आसन डाँवाडोल!\nमुझ को बाँधे बेड़ी-कडिय़ाँ? गिन तू अपने सुख की घडिय़ाँ!\nमुझ अबाध के बन्दी-गृह की तू खिड़की मत खोल।\n\n","author":"अज्ञेय","title":"बन्दी-गृह की खिड़की \/ अज्ञेय"},{"poem":"पृथ्वी तो पीडि़त थी कब से आज न जाने नभ क्यों रूठा,\nपीलेपन में लुटा, पिटा-सा मधु-सपना लगता है झूठा!\nमारुत में उद्देश्य नहीं है धूल छानता वह आता है,\nहरियाली के प्यासे जग पर शिथिल पांडु-पट छा जाता है।\n\nपर यह धूली, मन्त्र-स्पर्श से मेरे अंग-अंग को छू कर\nकौन सँदेसा कह जाती है उर के सोये तार जगा कर!\n\"मधु आता है, तुम को नवजीवन का दाम चुकाना होगा,\nमँजी देह होगी तब ही उस पर केसरिया बाना होगा!\n\n\"परिवर्तन के पथ पर जिन को हँसते चढ़ जाना है सूली,\nउन्हें पराग न अंगराग, उन वीरों पर सोहेगी धूली!\n\"झंझा आता है झूल-झूल, दोनों हाथों में भरे धूल,\nअंकुर तब ही फूटेंगे जब पात-पात झर चुकें फूल!\"\n\nमत्त वैजयन्ती निज गा ले शुभागते, तू नभ-भर छा ले!\nमुझ को अवसर दे कि शून्यता मुझ को अपनी सखी बना ले!\nधूल-धूल जब छा जाएगी विकल विश्व का कोना-कोना,\nकेंचुल-सा तब झर जाएगा अग-जग का यह रोना-धोना।\n\nआज धूल के जग में बन्धन एक-एक करके टूटेंगे,\nनिर्मम मैं, निर्मम वसन्त, बस अविरल भर-भर कर फूटेंगे!\n\n","author":"अज्ञेय","title":"धूल-भरा दिन \/ अज्ञेय"},{"poem":"प्रिय, मैं तुम्हारे ध्यान में हूँ!\nवह गया जग मुग्ध सरि-सा मैं तुम्हारे ध्यान में हूँ!\nतुम विमुख हो, किन्तु मैं ने कब कहा उन्मुख रहो तुम?\nसाधना है सहसनयना-बस, कहीं सम्मुख रहो तुम!\n\nविमुख-उन्मुख से परे भी तत्त्व की तल्लीनता है-\nलीन हूँ मैं, तत्त्वमय हूँ, अचिर चिर-निर्वाण में हूँ!\nमैं तुम्हारे ध्यान में हूँ!\nक्यों डरूँ मैं मृत्यु से या क्षुद्रता के शाप से भी?\n\nक्यों डरूँ मैं क्षीण-पुण्या अवनि के सन्ताप से भी?\nव्यर्थ जिस को मापने में हैं विधाता की भुजाएँ-\nवह पुरुष मैं, मत्र्य हूँ पर अमरता के मान में हूँ!\nमैं तुम्हारे ध्यान में हूँ!\nरात आती है, मुझे क्या? मैं नयन मूँदे हुए हूँ,\n\nआज अपने हृदय में मैं अंशुमाली की लिये हूँ!\nदूर के उस शून्य नभ में सजल तारे छलछलाएँ-\nवज्र हूँ मैं, ज्वलित हूँ, बेरोक हूँ, प्रस्थान में हूँ!\nमैं तुम्हारे ध्यान में हूँ!\n\nमूक संसृति आज है, पर गूँजते हैं कान मेरे,\nबुझ गया आलोक जग में, धधकते हैं प्राण मेरे।\nमौन या एकान्त या विच्छेद क्यों मुझ को सताए?\nविश्व झंकृत हो उठे, मैं प्यार के उस गान में हूँ!\n\nमैं तुम्हारे ध्यान में हूँ!\nजगत है सापेक्ष, या है कलुष तो सौन्दर्य भी है,\nहैं जटिलताएँ अनेकों-अन्त में सौकर्य भी है।\nकिन्तु क्यों विचलित करे मुझ को निरन्तर की कमी यह-\n\nएक है अद्वैत जिस स्थल आज मैं उस स्थान में हूँ!\nमैं तुम्हारे ध्यान में हूँ!\nवेदना अस्तित्व की, अवसान की दुर्भावनाएँ-\nभव-मरण, उत्थान-अवनति, दु:ख-सुख की प्रक्रियाएँ\n\nआज सब संघर्ष मेरे पा गये सहसा समन्वय-\nआज अनिमिष देख तुम को लीन मैं चिर-ध्यान में हूँ!\nमैं तुम्हारे ध्यान में हूँ!\nबह गया जग मुग्ध सरि-सा मैं तुम्हारे ध्यान में हूँ!\nप्रिय, मैं तुम्हारे ध्यान में हूँ!\n\n","author":"अज्ञेय","title":"मैं तुम्हारे ध्यान में हूँ \/ अज्ञेय"},{"poem":"आज चिन्तामय हृदय है, प्राण मेरे थक गये हैं-\nबाट तेरी जोहते ये नैन भी तो थक गये हैं;\nनिबल आकुल हृदय में नैराश्य एक समा गया है\nवेदना का क्षितिज मेरा आँसुओं से छा गया है।\n\nआज स्मृतियों की नदी से शब्द तेरे पी रहा हूँ\nप्यास मिटने की असम्भव आस पर ही जी रहा हूँ!\nपा न सकने पर तुझे संसार सूना हो गया है-\nविरह के आघात से प्रिय! प्यार दूना हो गया है!\n\nजब नहीं अनुभूति मिलती लोग दर्शन चाहते हैं,\nउदधि बदले बूँद पा कर विधि-विधान सराहते हैं;\nकिन्तु दर्शन की कमी न बन गयी अनुभूति मुझ को\nयह तृषित चिर-वंचना की मिली दिव्य-विभूति मुझ को!\n\nदीखता है, प्राप्ति का कंगाल बन कर मैं रहूँगा;\nस्मित-विहत मुख से सदा गाथा भविष्यत् की कहूँगा!\nजगत् सोचेगा कि इस कवि ने विरह जाना नहीं है,\nविष-लता का विकच काला फूल पहिचाना नहीं है,\n\nजब कि उस के तिक्त फल को आज लौं मैं खा रहा हूँ!\nजब कि तिल-मिल भस्म अपने को किये मैं जा रहा हूँ!\nकिन्तु मुझ को समय उस का दु:ख करने का नहीं है-\nभक्त तेरे को यहाँ अवकाश मरने का नहीं है।\nभक्त का कोई समय रह जाय भी आराधना से\n\nव्यस्त वह उसमें रहे आराधना की साधना से!\nयदि सफल है दिवस वह जिस में भरा है प्यार तेरा-\nरैन भी सूनी न होगी अंक ले अभिसार तेरा!\nकिन्तु कोरे तर्क से कब भक्त का उर भर सका है?\n\nमेघ का घनघोर गर्जन कब तृषा को हर सका है?\nबिखर जाते गान हैं सब व्यर्थ स्वर-सन्धान मेरे-\nछटपटाते बीतते हैं दीर्घ साँझ-विहीन मेरे-\nआज छू दे मन्त्र से, ओ दूर के मेहमान मेरे-\nआज चिन्तामय हृदय है थक गये हैं प्रान मेरे!\n\n","author":"अज्ञेय","title":"चिन्तामय \/ अज्ञेय"},{"poem":"मैं भी एक प्रवाह में हूँ-\nलेकिन मेरा रहस्यवाद ईश्वर की ओर उन्मुख नहीं है,\nमैं उस असीम शक्ति से सम्बन्ध जोडऩा चाहता हूँ-\nअभिभूत होना चाहता हूँ-\n\nजो मेरे भीतर है।\nशक्ति असीम है, मैं शक्ति का एक अणु हूँ,\nमैं भी असीम हूँ।\nएक असीम बूँद असीम समुद्र को अपने भीतर प्रतिबिम्बित करती है,\n\nएक असीम अणु इस असीम शक्ति को जो उसे प्रेरित करती है\nअपने भीतर समा लेना चाहता है,\nउस की रहस्यामयता का परदा खोल कर उस में मिल जाना चाहता है-\nयही मेरा रहस्यवाद है।\n\n","author":"अज्ञेय","title":"रहस्यवाद-1 \/ अज्ञेय"},{"poem":"लेकिन जान लेना तो अलग हो जाना है, बिना विभेद के ज्ञान कहाँ है?\nऔर मिलना है भूल जाना,\nजिज्ञासा की झिल्ली को फाड़ कर स्वीकृति के रस में डूब जाना,\nजान लेने की इच्छा को भी मिटा देना,\nमेरी माँग स्वयं अपना खंडन है क्योंकि वह माँग है,\nदान नहीं है।\n\n","author":"अज्ञेय","title":"रहस्यवाद-2 \/ अज्ञेय"},{"poem":"असीम का नंगापन ही सीमा है\nरहस्यमयता वह आवरण है जिस से ढँक कर हम उसे\nअसीम बना देते हैं।\nज्ञान कहता है कि जो आवृत है, उस से मिलन नहीं हो सकता,\nयद्यपि मिलन अनुभूति का क्षेत्र है,\n\nअनुभूति कहती है कि जो नंगा है वह सुन्दर नहीं है,\nयद्यपि सौन्दर्य-बोध ज्ञान का क्षेत्र है।\nमैं इस पहेली को हल नहीं कर पाया हूँ, यद्यपि मैं रहस्यवादी हूँ,\nक्या इसीलिए मैं केवल एक अणु हूँ\nऔर जो मेरे आगे है वह एक असीम?\n\n","author":"अज्ञेय","title":"रहस्यवाद-3 \/ अज्ञेय"},{"poem":"धक्-धक्, धक्-धक् ओ मेरे दिल!\nतुझ में सामथ्र्य रहे जब तक तू ऐसे सदा तड़पता चल!\nजब ईसा को दे कर सूली जनता न समाती थी फूली,\nहँसती थी अपने भाई की तिकटी पर देख देह झूली,\n\nताने दे-दे कर कहते थे सैनिक उस को बेबस पा कर:\n\"ले अब पुकार उस ईश्वर को-बेटे को मुक्त करे आ कर!\"\nजब तख्ते पर कर-बद्ध टँगे, नरवर के कपड़े खून-रँगे,\nपाँसे के दाँव लगा कर वे सब आपस में थे बाँट रहे,\n\nतब जिस ने करुणा से भर कर उस जगत्पिता से आग्रह कर\nमाँगा था, \"मुझे यही वर दे: इन के अपराध क्षमा कर दे!\"\nवह अन्त समय विश्वास-भरी जग से घिर कर संन्यास-भरी\nअपनी पीड़ा की तड़पन में भी पर-पीड़ा से त्रास-भरी\n\nईसा की सब सहने वाली चिर-जागरुक रहने वाली\nयातना तुझे आदर्श बने कटु सुन मीठा कहने वाली!\nतुझ में सामथ्र्य रहे जब तक तू ऐसे सदा तड़पता चल-\nधक्-धक्, धक्-धक् ओ मेरे दिल!\n\n","author":"अज्ञेय","title":"ओ मेरे दिल!-1 \/ अज्ञेय"},{"poem":"धक्-धक् धक्-धक् ओ मेरे दिल!\nतुझ में सामथ्र्य रहे जब तक तू ऐसे सदा तड़पता चल!\nबोधी तरु की छाया नीचे जिज्ञासु बने-आँखें मीचे-\nथे नेत्र खुल गये गौतम के जब प्रज्ञा के तारे चमके;\n\nसिद्धार्थ हुआ, जब बुद्ध बना, जगती ने यह सन्देश सुना-\n\"तू संघबद्ध हो जा मानव! अब शरण धर्म की आ, मानव!\"\nजिस आत्मदान से तड़प रही गोपा ने थी वह बात कही-\nजिस साहस से निज द्वार खड़े उस ने प्रियतम की भीख सही-\n\n\"तू अन्धकार में मेरा था, आलोक देख कर चला गया;\nवह साधन तेरे गौरव का गौरव द्वारा ही छला गया-\nपर मैं अबला हूँ, इसीलिए कहती हूँ, प्रणत प्रणाम किये,\nमैं तो उस मोह-निशा में भी ओ मेरे राजा! तेरी थी;\n\nअब तुझ से पा कर ज्ञान नया यह एकनिष्ठ मन जान गया\nमैं महाश्रमण की चेरी हूँ-ओ मेरे भिक्षुक! तेरी हूँ!\"\nवह मर्माहत, वह चिर-कातर, पर आत्मदान को चिर-तत्पर,\nयुग-युग से सदा पुकार रहा औदार्य-भरा नारी का उर!\n\nतुझ में सामथ्र्य रहे जब तक तू ऐसे सदा तड़पता चल-\nधक्-धक्, धक्-धक् ओ मेरे दिल!\n\n","author":"अज्ञेय","title":"ओ मेरे दिल!-2 \/ अज्ञेय"},{"poem":"धक्-धक्, धक्-धक् ओ मेरे दिल!\nतुझ में सामर्थ्य रहे जब तक तू ऐसे सदा तड़पता चल!\nबीते युग में जब किसी दिवस प्रेयसि के आग्रह से बेबस,\nउस आदिम आदम ने पागल, चख लिया ज्ञान का वर्जित फल,\n\nअपमानित विधि हुंकार उठी, हो वज्रहस्त फुफकार उठी,\nअनिवार्य शाप के अंकुश से धरती में एक पुकार उठी:\n\"तू मुक्त न होगा जीने से, भव का कड़वा रस पीने से-\nतू अपना नरक बनावेगा अपने ही खून-पसीने से!\"\n\nतब तुझ में जो दु:सह स्पन्दन कर उठा एक व्याकुल क्रन्दन:\n\"हम नन्दन से निर्वासित हैं, ईश्वर-आश्रय से वंचित हैं;\nपर मैं तो हूँ पर तुम तो हो-हम साथी हैं, फिर हो सो हो!\nगौरव विधि का होगा क्योंकर मेरी-तेरी पूजा खो कर?\"\n\nउस स्पन्दन ही से मान-भरे, ओ उर मेरे अरमान-भरे,\nओ मानस मेरे मतवाले-ओ पौरुष के अभिमान-भरे!\nतुझ में सामर्थ्य रहे जब तक तू ऐसे सदा तड़पता चल,\nधक्-धक्, धक्-धक् ओ मेरे दिल!\n\n","author":"अज्ञेय","title":"ओ मेरे दिल!-3 \/ अज्ञेय"},{"poem":"उड़ चल, हारिल, लिये हाथ में यही अकेला ओछा तिनका।\nऊषा जाग उठी प्राची में-कैसी बाट, भरोसा किन का!\nशक्ति रहे तेरे हाथों में-छुट न जाय यह चाह सृजन की;\nशक्ति रहे तेरे हाथों में-रुक न जाय यह गति जीवन की!\n\nऊपर-ऊपर-ऊपर-ऊपर-बढ़ा चीरता जल दिड्मंडल \nअनथक पंखों की चोटों से नभ में एक मचा दे हलचल!\nतिनका? तेरे हाथों में है अमर एक रचना का साधन-\nतिनका? तेरे पंजे में है विधना के प्राणों का स्पन्दन!\n\nकाँप न, यद्यपि दसों दिशा में तुझे शून्य नभ घेर रहा है,\nरुक न, यदपि उपहास जगत् का तुझ को पथ से हेर रहा है;\nतू मिट्टी था, किन्तु आज मिट्टी को तूने बाँध लिया है,\nतू था सृष्टि, किन्तु स्रष्टा का गुर तूने पहचान लिया है!\n\nमिट्टी निश्चय है यथार्थ, पर क्या जीवन केवल मिट्टी है?\nतू मिट्टी, पर मिट्टी से उठने की इच्छा किस ने दी है?\nआज उसी ऊध्र्वंग ज्वाल का तू है दुर्निवार हरकारा\nदृढ़ ध्वज-दंड बना यह तिनका सूने पथ का एक सहारा।\n\nमिट्टी से जो छीन लिया है वह तज देना धर्म नहीं है;\nजीवन-साधन की अवहेला कर्मवीर का कर्म नहीं है!\nतिनका पथ की धूल, स्वयं तू है अनन्त की पावन धूली-\nकिन्तु आज तू ने नभ-पथ में क्षण में बद्ध अमरता छू ली!\n\nऊषा जाग उठी प्राची में-आवाहन यह नूतन दिन का \nउड़ चल हारिल, लिये हाथ में एक अकेला पावन तिनका!\n\n","author":"अज्ञेय","title":"उड़ चल, हारिल \/ अज्ञेय"},{"poem":"रजनीगन्धा मेरा मानस!\nपा इन्दु-किरण का नेह-परस, छलकाता अन्तस् में स्मृति-रस\nउत्फुल्ल, खिले इह से बरबस, जागा पराग, तन्द्रिल, सालस,\nमधु से बस गयीं दिशाएँ दस, हर्षित मेरा जीवन-सुमनस-\n\nलो, पुलक उठी मेरी नस-नस जब स्निग्ध किरण-कण पड़े बरस!\nतुम से सार्थक मेरी रजनी, पावस-रजनी से पुण्य-दिवस;\nतू सुधा-सरस, तू दिव्य-दरस, तू पुण्य-परस मेरा सुधांशु-\nइस अलस दिशा में चला विकस-रजनीगन्धा मेरा मानस!\n\n","author":"अज्ञेय","title":"रजनीगन्धा मेरा मानस \/ अज्ञेय"},{"poem":"मलय का झोंका बुला गया:\nखेलते से स्पर्श से वो रोम-रोम को कँपा गया-\nजागो, जागो, जागो सखि, वसन्त आ गया! जागो!\nपीपल की सूखी डाल स्निग्ध हो चली,\n\nसिरिस ने रेशम से वेणी बाँध ली;\nनीम के भी बौर में मिठास देख हँस उठी है कचनार की कली!\nटेसुओं की आरती सजा के बन गयी वधू वनस्थली!\nस्नेह-भरे बादलों से व्योम छा गया-\n\nजागो, जागो, जागो सखि, वसन्त आ गया! जागो!\nचेत उठी ढील देह में लहू की धार,\nबेध गयी मानस को दूर की पुकार\nगूँज उठा दिग्दिगन्त चीन्ह के दुरन्त यह स्वर बार-बार:\n\nसुनो सखि, सुनो बन्धु! प्यार ही में यौवन है यौवन में प्यार!\nआज मधु-दूत निज गीत गा गया-\nजागो, जागो, जागो, सखि, वसन्त आ गया! जागो!\n\n","author":"अज्ञेय","title":"वसन्त-गीत \/ अज्ञेय"},{"poem":"निविडाऽन्धकार को मूर्त रूप दे देने वाली\nएक अकिंचन, निष्प्रभ, अनाहूत, अज्ञात द्युति-किरण:\nआसन्न-पतन, बिन जमी ओस की अन्तिम\nईषत्करण, स्निग्ध, कातर शीतलता\n\nअस्पृष्ट किन्तु अनुभूत:\nदूर किसी मीनार-क्रोड़ से मुल्ला का\nएक रूप पर अनेक भावोद्दीपक गम्भीरऽर आऽह्वाऽन:\n'अस्सला तु ख़ैरम्मिनिन्ना:'\nनिकट गली में\nकिसी निष्करुण जन से बिन कारण पदाक्रान्त पिल्ले की\n\nकरुण रिरियाहट\nऔर गली के छप्पर-तल में\nशिशु का तुमक-तुनक कर रोना, मातृ-वक्ष को आतुर।\nऊपर व्याप्त ओर-छोर मुक्त नीऽलाकाऽश:\n\nदो अनथक अपलक-द्युति ग्रह,\nरात-रात में नभ का आधा व्यास पार कर\nफिर भी नियति-बद्ध, अग्रसर।\nउषाकाल: अनायास उठ गया चेतना से निद्रा का आँचल\n\nमिला न पर पार्थक्य: पड़ा मैं स्तब्ध, अचंचल,\nमैं ही हूँ वह पदाक्रान्त रिरियाता कुत्ता-\nमैं ही वह मीनार-शिखर का प्रार्थी मुल्ला\nमैं वह छप्पर-तल का अहंलीन शिशु-भिक्षुक-\n\nऔर, हाँ, निश्चय, मैं वह तारक-युग्म\nअपलक-द्युति अनथक-गति, बद्ध-नियति\nजो पार किये जा रहा नील मरु प्रांगण नभ का!\nमैं हूँ ये सब, ये सब मुझ में जीवित-\nमेरे कारण अवगत, मेरे चेतन में अस्तित्व-प्राप्त!\n\nउषाकाल \nउषाकाल की रहस्यमय भव्य शान्ति...\n\n","author":"अज्ञेय","title":"उषाकाल की भव्य शान्ति \/ अज्ञेय"},{"poem":"क्षण-भर सम्मोहन छा जावे!\nक्षण-भर स्तम्भित हो जावे यह अधुनातन जीवन का संकुल-\nज्ञान-रूढि़ की अनमिट लीकें, ह्रत्पट से पल-भर जावें धुल,\nमेरा यह आन्दोलित मानस, एक निमिष निश्चल हो जावे!\n\nमेरा ध्यान अकम्पित है, मैं क्षण में छवि कर लूँगा अंकित,\nस्तब्ध हृदय फिर नाम-प्रणय से होगा दु:सह गति से स्पन्दित!\nएक निमिष-भर, बस! फिर विधि का घन प्रलयंकर बरसा आवे\nक्रूर काल-कर का कराल शर मुझ को तेरे वर-सा आवे!\nक्षण-भर सम्मोहन छा जावे!\n\n","author":"अज्ञेय","title":"क्षण-भर सम्मोहन छा जावे! \/ अज्ञेय"},{"poem":"मैं ने सुना: और मैं ने बार-बार स्वीकृति से, अनुमोदन से\nऔर गहरे आग्रह से आवृत्ति की: 'मिट्टी से निरीह'-\nऔर फिर अवज्ञा से उन्हें रौंदता चला-\nजिन्हें कि मैं मिट्टी-सा निरीह मानता था।\nकिन्तु वसन्त के उस अल्हड़ दिन में\n\nएक भिदे हुए, फटे हुए लोंदे के बीच से बढ़ कर अंकुर ने\nतुनुक कर कहा-'मिट्टी ही ईहा है!'\nकितना तुच्छ है तुम्हारा अभिमान जो कि मिट्टी नहीं हो-\nजो कि मिट्टी को रौंदते हो-\n\nजो कि ईहा को रौंदते हो-\n'क्योंकि मिट्टी ही ईहा है!'\n\n","author":"अज्ञेय","title":"मिट्टी ही ईहा है \/ अज्ञेय"},{"poem":"(1)\n\nहवा हिमन्ती सन्नाती है चीड़ में, \nसहमे पंछी चिहुँक उठे हैं नीड़ में,\nदर्द गीत में रुँधा रहा-बह निकला गल कर मींड में-\nतुम हो मेरे अन्तर में पर मैं खोया हूँ भीड़ में!\n\n(2)\n\nसिहर-सिहर झरते पत्ते पतझार के,\nतिर चले कहाँ पंखों पर चढ़े बयार के!\n-ले अन्ध वेग नौका ज्यों बिन पतवार के!\nजीवन है कच्चा सूत-रहूँ मैं ऊब-डूब सागर में तेरे प्यार के!\n\n","author":"अज्ञेय","title":"हिमन्ती बयार \/ अज्ञेय"},{"poem":"खोयी आँखें लौटीं:\nधरी मिट्टी का लोंदा\nरचने लगा कुम्हार खिलौने।\nमूर्ति पहली यह\n\nकितनी सुन्दर! और दूसरी-\nअरे रूपदर्शी! यह क्या है-\nयह विरूप विद्रूप डरौना?\n“मूर्तियाँ ही हैं दोनों,\n\nदोनों रूप: जगह दोनों की बनी हुई है।\nमेले में दोनों जावेंगी।\nयह भी बिकाऊ है,\nवह भी बिकाऊ है।\n\n“टिकाऊ-हाँ, टिकाऊ\nयह नहीं है\nवह भी नहीं है,\nमगर टिकाऊ तो\n\nमैं भी नहीं हूँ-\nतुम भी नहीं हो।”\nरुका वह एक क्षण\nआँखें फिर खोयीं, फिर लौटीं,\n\nफिर बोला वह:\n“होती बड़े दुःख की कहानी यह\nअन्त में अगर मैं\nयह भी न कह सकता, कि\n\nटिकाऊ तो जिस पैसे पर यह-वह दोनों बिकाऊ हैं\n(और हम-तुम भी क्या नहीं हैं?)\nवह भी नहीं है:\nबल्कि वही तो\nअसली बिकाऊ है।”\n\n","author":"अज्ञेय","title":"बिकाऊ \/ अज्ञेय"},{"poem":"उलझती बाँह-सी\nदुबली लता अंगूर की।\nक्षितिज धुँधला।\nतीर-सी यह याद\nकितनी दूर की।\n\n","author":"अज्ञेय","title":"अंगूर-बेल \/ अज्ञेय"},{"poem":"खिड़की एकाएक खुली,\nबुझ गया दीप झोंके से,\nहो गया बन्द वह ग्रन्थ\nजिसे हम रात-रात\n\nघोखते रहे,\nपर खुला क्षितिज, पौ फटी,\nप्रात निकला सूरज, जो सारे\nअन्धकार को सोख गया।\n\nधरती प्रकाश-आप्लावित!\nहम मुक्त-कंठ मुक्त-हृदय\nमुग्ध गा उठे\nबिना मौन को भंग किये।\n\nकौन हम?\nउसी सूर्य के दूत\nअनवरत धावित।\n\n","author":"अज्ञेय","title":"खिड़की एकाएक खुली \/ अज्ञेय"},{"poem":"यह जो दिया लिये तुम चले खोजने सत्य, बताओ\nक्या प्रबन्ध कर चले\nकि जिस बाती का तुम्हें भरोसा\nवही जलेगी सदा\nअकम्पित, उज्ज्वल एकरूप, निर्धूम?\n\n","author":"अज्ञेय","title":"साधना का सत्य \/ अज्ञेय"},{"poem":"वह क्या लक्ष्य\nजिसे पा कर फिर प्यास रह गयी शेष\nबताने की, क्या पाया?\nवह कैसा पथ-दर्शक\n\nजो सारा पथ देख\nस्वयं फिर आया\nऔर साथ में-आत्म-तोष से भरा-\nमान-चित्र लाया!\n\nऔर वह कैसा राही\nकहे कि हाँ, ठहरो, चलता हूँ\nइस दोपहरी में भी, पर इतना बतला दो\nकितना पैंडा मार\nमिलेगी पहली छाया?\n\n","author":"अज्ञेय","title":"वह क्या लक्ष्य \/ अज्ञेय"},{"poem":"द्वार के आगे\nऔर द्वार: यह नहीं कि कुछ अवश्य\nहै उन के पार-किन्तु हर बार\nमिलेगा आलोक, झरेगी रस-धार।\n\n","author":"अज्ञेय","title":"द्वारहीन द्वार \/ अज्ञेय"},{"poem":"होने और न होने की सीमा-रेखा पर सदा बने रहने का\nअसिधारा-व्रत जिस ने ठाना-सहज ठन गया जिस से-\nवही जिया। पा गया अर्थ।\nबार-बार जो जिये-मरे\n\nयह नहीं कि वे सब\nबार-बार तरवार-घाट पर\nपीते रहे नये अर्थों का पानी।\nअर्थ एक है: मिलता है तो एक बार: (गुड़-सा गूँगे को!)\n\nऔर उसे दोहराना\nदोहरे भ्रम में बह जाना है।\n\n","author":"अज्ञेय","title":"घाट-घाट का पानी \/ अज्ञेय"},{"poem":"आ, तू आ, हाँ, आ,\nमेरे पैरों की छाप-छाप पर रखता पैर,\nमिटाता उसे, मुझे मुँह भर-भर गाली देता-\nआ, तू आ।\n\nतेरा कहना है ठीक: जिधर मैं चला\nनहीं वह पथ था:\nमेरा आग्रह भी नहीं रहा मैं चलूँ उसी पर\nसदा जिसे पथ कहा गया, जो\n\nइतने-इतने पैरों द्वारा रौंदा जाता रहा कि उस पर\nकोई छाप नहीं पहचानी जा सकती थी।\nमेरी खोज नहीं थी उस मिट्टी की\nजिस को जब चाहूँ मैं रौंदूँ: मेरी आँखें\n\nउलझी थीं उस तेजोमय प्रभा-पुंज से\nजिस से झरता कण-कण उस मिट्टी को\nकर देता था कभी स्वर्ण तो कभी शस्य,\nकभी जीव तो कभी जीव्य,\n\nअनुक्षण नव-नव अंकुर-स्फोटित, नव-रूपायित।\nमैं कभी न बन सका करुण, सदा\nकरुणा के उस अजस्र सोते की ओर दौड़ता रहा जहाँ से\nसब कुछ होता जाता था प्रतिपल\n\nआलोकित, रंजित, दीप्त, हिरण्मय\nरहस्य-वेष्टित, प्रभा-गर्भ, जीवनमय।\nमैं चला, उड़ा, भटका, रेंगा, फिसला,\n(क्या नाम क्रिया के उस की आत्यन्तिक गति को कर सके निरूपित?)-\n\nतू जो भी कह-आक्रोध नहीं मुझ को,\nमैं रुका नहीं मुड़ कर पीछे तकने को,\nक्यों कि अभी भी मुझे सामने दीख रहा है\nवह प्रकाश: अभी भी मरी नहीं है\n\nज्योति टेरती इन आँखों की।\nतू आ, तू देख कि यह पैरों की छाप पड़ी है जहाँ,\nकहीं वह है सूना फैलाव रेत का जिस में\nकोई प्यासा मर सकता है:\n\nबीहड़ झारखंड है कहीं, कँटीली\nजिस की खोहों में कोई बरसों तक चाहे भटक जाय,\nकहीं मेड़ है किसी परायी खेती की, मुड़ कर ही\nजिस के अगल-बगल से कोई गलियारा पा लेना होगा।\n\nकहीं कुछ नहीं, चिकनी काली रपटन जिस के नीचे\nएक कुलबुलाती दलदल है\nझाग-भरा मुँह बाये, घात लगाये।\nकिन्तु प्यास से मरा नहीं मैं, गलियारे भी\n\nचाहे जैसे मुझे मिले: दलदल में भी मैं\nडूबा नहीं। \nपर आ तू, सभी कहीं, सब चिह्न रौंदता\nअपने से आगे जाने वाले के-\n\nआ, तू आ, रखता पैरों पर पैर,\nगालियाँ देता, ठोकर मार मिटाता अनगढ़\n(और अवांछित रखे गये!)\nइन मर्यादा-चिह्नों को\n\nआ, तू आ!\nआ तू, दर्पस्फीत जयी!\nमेरी तो तुझे पीठ ही दीखेगी-क्या करूँ कि मैं आगे हूँ \nऔर देखता भी आगे की ओर?\nपाँवड़े\n\nमैंने नहीं बिछाये-वे तो तभी, वहीं\nबिछ सकते हैं प्रशस्त हो मार्ग जहाँ पर।\nआता जा तू, कहता जा जो जी आवे:\nमैं चला नहीं था पथ पर,\n\nपर मैं चला इसी से\nतुझ को बीहड़ में भी ये पद-चिह्न मिले हैं,\nकाँटों पर ये एकोन्मुख संकेत लहू के,\nबालू की यह लिखत, मिटाने में ही\n\nजिस को फिर से तू लिख देगा।\nआ तू, आ, हाँ, आ,\nमेरे, पैरों की छाप-छाप पर रखता पैर,\nजयी, युगनेता, पथ-प्रवर्त्तक,\nआ तू आ- ओ गतानुगामी!\n\n","author":"अज्ञेय","title":"नये कवि से \/ अज्ञेय"},{"poem":"मेरे मत होओ\nपर अपने को स्थगित करो\nजैसा कि मैं अपने सुख-दुःख का नहीं हुआ\n\nदर्द अपना मैं ने खरीदा नहीं  \nन आनन्द बेचा;\nअपने को स्थगित किया\nमैं ने, अनुभव को दिया\nसाक्षी हो, धरोहर हो, प्रतिभू हो\nजिया।\n\n","author":"अज्ञेय","title":"पाठक के प्रति कवि \/ अज्ञेय"},{"poem":"यह महाशून्य का शिविर,\nअसीम, छा रहा ऊपर\nनीचे यह महामौन की सरिता\nदिग्विहीन बहती है।\n\nयह बीच-अधर, मन रहा टटोल\nप्रतीकों की परिभाषा\nआत्मा में जो अपने ही से\nखुलती रहती है।\nरूपों में एक अरूप सदा खिलता है,\nगोचर में एक अगोचर, अप्रमेय,\n\nअनुभव में एक अतीन्द्रिय,\nपुरुषों के हर वैभव में ओझल\nअपौरुषेय मिलता है।\n\nमैं एक, शिविर का प्रहरी, भोर जगा\nअपने को मौन नदी के खड़ा किनारे पाता हूँ \nमैं, मौन-मुखर, सब छन्दों में\nउस एक साथ अनिर्वच, छन्द-मुक्त को गाता हूँ।\n\n","author":"अज्ञेय","title":"चक्रान्त शिला – 1 \/ अज्ञेय"},{"poem":"वन में एक झरना बहता है\nएक नर-कोकिल गाता है\nवृक्षों में एक मर्मर\nकोंपलों को सिहराता है,\n\nएक अदृश्य क्रम नीचे ही नीचे\nझरे पत्तों को पचाता है।\nअंकुर उगाता है।\nमैं सोते के साथ बहता हूँ,\nपक्षी के साथ गाता हूँ,\n\nवृक्षों के कोंपलों के साथ थरथराता हूँ,\nऔर उसी अदृश्य क्रम में, भीतर ही भीतर\nझरे पत्तों के साथ गलता और जीर्ण होता रहता हूँ\nनये प्राण पाता हूँ।\n\nपर सब से अधिक मैं\nवन के सन्नाटे के साथ मौन हूँ-\nक्योंकि वही मुझे बतलाता है कि मैं कौन हूँ,\nजोड़ता है मुझ को विराट् से\n\nजो मौन, अपरिवर्त है, अपौरुषेय है\nजो सब को समोता है।\nमौन का ही सूत्र किसी अर्थ को मिटाये बिना\nसारे शब्द क्रमागत सुमिरनी में पिरोता है।\n\n","author":"अज्ञेय","title":"चक्रान्त शिला – 2 \/ अज्ञेय"},{"poem":"सुनता हूँ गान के स्वर।\nबहुत-से दूत, बाल-चपल, तार,\nएक भव्य, मन्द्र गम्भीर, बलवती तान के स्वर।\nमैं वन में हूँ।\n\nसब ओर घना सन्नाटा छाया है।\nतब क्वचित् कहीं मेरे भीतर ही यह कोई संगीत-वृन्द आया है।\nवन-खंडी की दिशा-दिशा से\nगूँज-गूँज कर आते हैं आह्वान के स्वर।\n\nभीतर अपनी शिरा-शिरा से\nउठते हैं आह्लाद और सम्मान के स्वर।\nपीछे, अध-डूबे, अवसान के स्वर।\nफिर सबसे नीचे, पीछे, भीतर, ऊपर,\n\nएक सहस आलोक-विद्ध उन्मेष,\nचिरन्तन प्राण के स्वर।\nसुनता हूँ गान के स्वर\nबहुत से दूत, बाल-चपल, तार;\nएक भव्य, मन्द्र गम्भीर, बलवती तान के स्वर।\n\n","author":"अज्ञेय","title":"चक्रान्त शिला – 3 \/ अज्ञेय"},{"poem":"किरण जब मुझ पर झरी मैं ने कहा \nमैं वज्र कठोर हूँ-पत्थर सनातन।\nकिरण बोली: भला? ऐसा!\nतुम्हीं को तो खोजती थी मैं \n\nतुम्हीं से मन्दिर गढ़ूँगी\nतुम्हारे अन्तःकरण से\nतेज की प्रतिमा उकेरूँगी।\nस्तब्ध मुझ को किरण ने\nअनुराग से दुलरा लिया।\n\n","author":"अज्ञेय","title":"चक्रान्त शिला – 4 \/ अज्ञेय"},{"poem":"एक चिकना मौन जिस में मुखर तपती वासनाएँ\nदाह खोती लीन होती हैं। \nउसी में रवहीन तेरा गूँजता है\nछन्द: ऋत विज्ञप्त होता है।\n\nएक काले घोल की-सी रात\nजिस में रूप, प्रतिमा, मूर्तियाँ\nसब पिघल जातीं ओट पातीं\nएक स्वप्नातीत, रूपातीत\n\nपुनीत गहरी नींद की।\nउसी में से तू बढ़ा कर हाथ\nसहसा खींच लेता-गले मिलता है।\n\n","author":"अज्ञेय","title":"चक्रान्त शिला – 5 \/ अज्ञेय"},{"poem":"रात में जागा अन्धकार की सिरकी के पीछे से\nमुझे लगा, मैं सहसा\nसुन पाया सन्नाटे की कनबतियाँ\nधीमी, रहस, सुरीली,\n\nपरम गीतिमय।\nऔर गीत वह मुझ से बोला, दुर्निवार,\nअरे, तुम अभी तक नहीं जागे,\nऔर वह मुक्त स्रोत-सा सभी ओर बह चला उजाला!\nअरे, अभागे-कितनी बार भरा, अनदेखे,\n\nछलक-छलक बह गया तुम्हारा प्याला?\nमैं ने उठ कर खोल दिया वातायन-\nऔर दुबारा चौंका:\nवह सन्नाटा नहीं-झरोखे के बाहर\n\nईश्वर गाता था।\nइसी बीच फिर बाढ़ उषा की आयी।\n\n","author":"अज्ञेय","title":"चक्रान्त शिला – 6 \/ अज्ञेय"},{"poem":"हवा कहीं से उठी, बही-\nऊपर ही ऊपर चली गयी।\nपथ सोया ही रहा \nकिनारे के क्षुप चौंके नहीं\n\nन काँपी डाल, न पत्ती कोई दरकी।\nअंग लगी लघु ओस-बूँद भी एक न ढरकी।\nवन-खंडी में सधे खड़े पर\nअपनी ऊँचाई में खोये-से चीड़\nजाग कर सिहर उठे सनसना गये।\n\nएक स्वर नाम वही अनजाना\nसाथ हवा के गा गये।\nऊपर ही ऊपर जो हवा ने गाया\nदेवदारु ने दुहराया,\nजो हिमचोटियों पर झलका,\n\nजो साँझ के आकाश से छलका-वह किस ने पाया\nजिस ने आयत्त करने की आकांक्षा का हाथ बढ़ाया?\nआह! वह तो मेरे दे दिये गये हृदय में उतरा,\nमेरे स्वीकारी आँसू में ढलका:\n\nवह अनजाना अनपहचाना ही आया।\nवह इन सब के-और मेरे-माध्यम से\nअपने में अपने को लाया, अपने में समाया।\n\n","author":"अज्ञेय","title":"चक्रान्त शिला – 7 \/ अज्ञेय"},{"poem":"जितनी स्फीति इयत्ता मेरी झलकती है\nउतना ही मैं प्रेत हूँ।\nजितना रूपाकार-सारमय दीख रहा हूँ\nरेत हूँ। फोड़-फोड़ कर जितने को तेरी प्रतिमा\n\nमेरे अनजाने, अनपहचाने अपने ही मनमाने\nअंकुर उपजाती है-बस, उतना मैं खेत हूँ।\n\n","author":"अज्ञेय","title":"चक्रान्त शिला – 8 \/ अज्ञेय"},{"poem":"जो बहुत तरसा-तरसा कर मेघ से बरसा\nहमें हरसाता हुआ, \n-माटी में रीत गया।\nआह! जो हमें सरसाता है\nवह छिपा हुआ पानी है\nहमारा इस जानी-पहचानी\n\nमाटी के नीचे का।\n-रीतता नहीं बीतता नहीं।\n\n","author":"अज्ञेय","title":"चक्रान्त शिला – 9 \/ अज्ञेय"},{"poem":"धुन्ध से ढँकी हुई\nकितनी गहरी वापिका तुम्हारी\nकितनी लघु अंजली हमारी।\nकुहरे में जहाँ-तहाँ लहराती-सी कोई\nछाया जब-तब दिख जाती है,\n\nउत्कंठा की ओक वही द्रव भर ओठों तक लाती है-\nबिजली की जलती रेखा-सी\nकंठ चीरती छाती तक खिंच जाती है।\nफिर और प्यास तरसाती है, फिर दीठ\n\nधुन्ध में फाँक खोजने को टकटकी लगाती है।\nआतुरता हमें भुलाती है\nकितनी लघु अंजली हमारी,\nकितनी गहरी यह धुन्ध-ढँकी वापिका तुम्हारी।\n\nफिर भरते हैं ओक,\nलहर का वृत्त फैल कर हो जाता है ओझल,\nइसी भाँति युग-कल्प शिलित कर गये हमारे पल-पल\n-वापी को जो धुन्ध ढँके है, छा लेती है\n\nगिरि-गह्वर भी अविरल।\nकिन्तु एक दिन खुल जाएगा\nस्फटिक-मुकुर-सा निर्मल वापी का तल,\nआशा का आग्रह हमें किये है बेकल-धुन्ध-ढँकी\n\nकितनी गहरी वापिका तुम्हारी,\nकितनी लघु अंजली हमारी।\nकिन्तु नहीं क्या यही धुन्ध है सदावर्त\nजिस में नीरन्ध्र तुम्हारी करुणा\n\nबँटती रहती है दिन-याम?\nकभी झाँक जाने वाली छाया ही\nअन्तिम भाषा-सम्भव-नाम?\nकरुणा धाम!\n\nबीज-मन्त्र यह, सार-सूत्र यह, गहराई का एक यही परिमाण,\nहमारा यही प्रणाम!\nधुन्ध-ढँकी कितनी गहरी वापिका तुम्हारी-\nलघु अंजली हमारी।\n\n","author":"अज्ञेय","title":"चक्रान्त शिला – 10 \/ अज्ञेय"},{"poem":"तू नहीं कहेगा?\nमैं फिर भी सुन ही लूँगा।\nकिरण भोर की पहली भोलेपन से बतलावेगी,\nझरना शिशु-सा अनजान उसे दुहरावेगा,\n\nघोंघा गीली-पीली रेती पर धीरे-धीरे आँकेगा,\nपत्तों का मर्मर कनबतियों में जहाँ-तहाँ फैलावेगा,\nपंछी की तीखी कूक फरहरे-मढ़े शल्य-सी आसमान पर टाँकेगी,\nफिर दिन सहसा खुल कर उस को सब पर प्रकटावेगा,\n\nनिर्मम प्रकाश से सब कुछ पर सुलझा सब कुछ लिख जावेगा।\nमैं गुन लूँगा। तू नहीं कहेगा?\nआस्था है, नहीं अनमना हूँगा तब-मैं सुन लूँगा।\n\n","author":"अज्ञेय","title":"चक्रान्त शिला – 11 \/ अज्ञेय"},{"poem":"अरी ओ आत्मा री,\nकन्या भोली क्वाँरी\nमहाशून्य के साथ भाँवरें तेरी रची गयीं।\nअब से तेरा कर एक वही गह पाएगा-\n\nसम्भ्रम-अवगुंठित अंगों को\nउस का ही मृदुतर कौतूहल\nप्रकाश की किरण छुआएगा।\nतुझ से रहस्य की बात निभृत में\n\nएक वही कर पाएगा तू उतना, वैसा समझेगी वह जैसा जो समझाएगा।\nतेरा वह प्राप्य, वरद कर उस का तुझ पर जो बरसाएगा।\nउद्देश्य, उसे जो भावे; लक्ष्य, वही जिस ओर मोड़ दे वह-\nतेरा पथ मुड़-मुड़ कर सीधा उस तक ही जाएगा।\n\nतू अपनी भी उतनी ही होगी जितना वह अपनाएगा।\nओ आत्मा री तू गयी वरी\nमहाशून्य के साथ भाँवरें तेरी रची गयीं।\nहाँ, छूट चला यह घर, उपवन\n\nपरिचित-परिगण, मैं भी, आत्मीय सभी,\nपर खेद न कर, हम थे इतने तक के अपने-\nहम रचे ही गये थे यथार्थ आधे, आधे सपने-\nआँखों भर कर ले फेर, और भर अंजलि दे बिखेर\n\nपीछे को फूल \n-स्मरण के, श्रद्धा के, कृतज्ञता के, सब के\nहम नहीं पूछते, जो हो, बस मत हो परिताप कभी।\nजा आत्मा, जा कन्या-वधुका-उस की अनुगा,\n\nवह महाशून्य ही अब तेरा पथ, लक्ष्य, अन्न-जल, पालक, पति,\nआलोक, धर्म: तुझ को वह एकमात्र सरसाएगा।\nओ आत्मा री तू गयी वरी,\nओ सम्पृक्ता, ओ परिणीता:\nमहाशून्य के साथ भाँवरें तेरी रची गयीं।\n\n","author":"अज्ञेय","title":"चक्रान्त शिला – 12 \/ अज्ञेय"},{"poem":"अकेली और अकेली।\nप्रियतम धीर, समुद सब रहने वाला;\nमनचली सहेली।\nअकेला: वह तेजोमय है जहाँ,\n\nदीठ बेबस झुक जाती है;\nवाणी तो क्या, सन्नाटे तक की गूँज\nवहाँ चुक जाती है।\nशीतलता उस की एक छुअन भर से\n\nसारे रोमांच शिलित कर देती है,\nमन के द्रुत रथ की अविश्रान्त गति\nकभी नहीं उस का पदनख तक परिक्रान्त कर पाती है।\nवह इस लिए अकेला।\n\nअकेला: जो कहना है, वह भाषा नहीं माँगता।\nइस लिए किसी की साक्षी नहीं माँगता,\nजो सुनना है, वह जहाँ झरेगा तेज-भस्म कर डालेगा-\nतब कैसे कोई उसे झेलने के हित पर से साझा पालेगा?\n\nवह इस लिए निरस्त्र, निर्वसन, निस्साधन, निरीह,\nइस लिए अकेली।\n\n","author":"अज्ञेय","title":"चक्रान्त शिला – 13 \/ अज्ञेय"},{"poem":"वह धीरे-धीरे आया\nसधे पैरों से चला गया।\nकिसी ने उस को छुआ नहीं।\nउस असंग को अटकाने को\nकोई कर न उठा।\n\nउस की आँखें रहीं देखती सब कुछ\nसब कुछ को वात्सल्य भाव से सहलाती, असीसती,\nपर ऐसे, कि अयाना है सब कुछ, शिशुवत् अबोध।\nअटकी नहीं दीठ वह, जैसे तृण-तरु को छूती प्रभात की धूप\n\nदीठ भी आगे चली गयी।\nआगे, दूर, पार, आगे को, \nजहाँ और भी एक असंग सधा बैठा है,\nजिस की दीठ देखती सब कुछ,\nसब कुछ को सहलाती, दुलराती, असीसती,\n\n-उस को भी, शिशुवत् अबोध को मानो-\nकिन्तु अटकती नहीं, चली जाती है आगे।\nआगे?\n\nहाँ, आगे, पर उस से आगे सब आयाम\nघूम-घूम जाते हैं चक्राकार, उसी तक लौट\nसमाहित हो जाते हैं।\n\n","author":"अज्ञेय","title":"चक्रान्त शिला – 14 \/ अज्ञेय"},{"poem":"जो कुछ सुन्दर था, प्रेय, काम्य,\nजो अच्छा, मँजा-नया था, सत्य-सार,\nमैं बीन-बीन कर लाया।\nनैवेद्य चढ़ाया।\n\nपर यह क्या हुआ?\nसब पड़ा-पड़ा कुम्हलाया, सूख गया, मुरझाया:\nकुछ भी तो उस ने हाथ बढ़ा कर नहीं लिया।\nगोपन लज्जा में लिपटा, सहसा स्वर भीतर से आया:\n\nयह सब मन ने किया,\nहृदय ने कुछ नहीं दिया,\nथाती का नहीं, अपना हो जिया।\nइस लिए आत्मा ने कुछ नहीं छुआ।\n\nकेवल जो अस्पृश्य, अगर्ह्य कह\nतज आयी मेरे अस्तित्व मात्र की सत्ता,\nजिस के भय से त्रस्त, ओढ़ती काली घृणा इयत्ता,\nउतना ही, वही हलाहल उसने लिया।\n\nऔर मुझ को वात्सल्य भरा आशिष दे कर!-\nओक भर पिया।\n\n","author":"अज्ञेय","title":"चक्रान्त शिला – 15 \/ अज्ञेय"},{"poem":"मैं कवि हूँ द्रष्टा, उन्मेष्टा,\nसन्धाता, अर्थवाह, मैं कृतव्यय।\nमैं सच लिखता हूँ:\nलिख-लिख कर सब झूठा करता जाता हूँ।\n\nतू काव्य: सदा-वेष्टित यथार्थ\nचिर-तनित, भारहीन, गुरु,\nअव्यय। तू छलता है\n\nपर हर छल में\nतू और विशद, अभ्रान्त,\nअनूठा होता जाता है।\n\n","author":"अज्ञेय","title":"चक्रान्त शिला – 16 \/ अज्ञेय"},{"poem":"न कुछ में से वृत्त यह निकला कि जो फिर\nशून्य में जा विलय होगा\nकिन्तु वह जिस शून्य को बाँधे हुए है-\nउस में एक रूपातीत ठंडी ज्योति है।\n\nतब फिर शून्य कैसे है-कहाँ है?\nमुझे फिर आतंक किस का है?\nशून्य को भजता हुआ भी मैं\n\nपराजय बरजता हूँ।\nचेतना मेरी बिना जाने\nप्रभा में निमजती है\nमैं स्वयं उस ज्योति से अभिषिक्त सजता हूँ।\n\n","author":"अज्ञेय","title":"चक्रान्त शिला – 17 \/ अज्ञेय"},{"poem":"अन्धकार में चली गयी है\nकाली रेखा दूर-दूर पार तक।\nइसी लीक को थामे मैं बढ़ता आया हूँ\nबार-बार द्वार तक: ठिठक गया हूँ वहाँ:\nखोज यह दे सकती है मार तक।\nचलने की है यही प्रतिज्ञा\nपहुँच सकूँगा मैं प्रकाश से पारावार तक;\nक्यों चलना यदि पथ है केवल\nमेरे अन्धकार से सब के अन्धकार तक?\n-या कि लाँघ कर ही उस को पहुँचा जावेगा\nसब कुछ धारण करने वाली पारमिता करुणा तक-\nनिर्वैयक्तिक प्यार तक?\n\n","author":"अज्ञेय","title":"चक्रान्त शिला – 18 \/ अज्ञेय"},{"poem":"उस बीहड़ काली एक शिला पर बैठा दत्तचित्त-\nवह काक चोंच से लिखता ही जाता है अविश्राम\nपल-छिन, दिन-युग, भय-त्रास, व्याधि-ज्वर,\nजरा-मृत्यु, बनने-मिटने के कल्प, मिलन, बिछुड़न,\nगति-निगति-विलय के अन्तहीन चक्रान्त।\n\nइस धवल शिला पर यह आलोक-स्नात,\nउजला ईश्वर-योगी, अक्लान्त शान्त,\nअपनी स्थिर, धीर, मन्द स्मिति से वह सारी लिखत\nमिटाता जाता है। योगी!\nवह स्मिति मेरे भीतर लिख दे:\nमिट जाए सभी जो मिटता है।\nवह अलम् होगी।\n\n","author":"अज्ञेय","title":"चक्रान्त शिला – 19 \/ अज्ञेय"},{"poem":"ढूह की ओट बैठे\nबूढ़े से मैं ने कहा:\nमुझे मोती चाहिए।\nउस ने इशारा किया:\nपानी में कूदो।\n\nमैं ने कहा: मोती मिलेगा ही, इस का भरोसा क्या?\nउस ने एक मूठ बालू उठा मेरी ओर कर दी।\nमैं ने कहा: इस में से मिलेगा मुझे मोती?\n\nउस ने एक कंकड़ उठाया और\nअनमने भाव से मुझे दे मारा।\nमैं ने बड़ा जतन दिखाते हुए उसे बीन लिया\nऔर कहा: यही क्या मोती है-\nआप का?\nधीरे-धीरे झुका माथा ऊँचा हुआ,\nमुड़ा वह मेरी ओर।\nसागर-सी उस की आँखें थीं\n\nसदियों की रेती पर इतिहास की हवाओं की लिखतों-सी\nनैन-कोरों की झुर्रियाँ।\nबोला वह: \n(कैसी एक खोयी हुई हवा उन बालुओं के ढूहों में से, घासों में से सर्पिल-सी फिसली चली गयी)\n\n‘हाँ: या कि नहीं, क्यों?\nमिट्टी के भीतर पत्थर था\nपत्थर के भीतर पानी था\n\nपानी के भीतर मेंढक था\nमेंढक के भीतर अस्थियाँ थीं यानी मिट्टी-पत्थर था,\nलहू की धार थी यानी पानी था, \nश्वास था यानी हवा थी,\nजीव था यानी मेंढक था।\n\nमोती जो चाहते हो\nउस की पहचान अगर यह नहीं\nतो और क्या है?’\n\n","author":"अज्ञेय","title":"चक्रान्त शिला – 20 \/ अज्ञेय"},{"poem":"यही, हाँ, यही- कि और कोई बची नहीं रही\nउस मेरी मधु-मद भरी रात की निशानी:\nएक यह ठीकरे हुआ प्याला कहता है-\nजिसे चाहो तो मान लो कहानी।\nऔर दे भी क्या सकता हूँ हवाला\nउस रात का: या प्रमाण अपनी बात का?\nउस धूपयुक्त कम्पहीन अपने ही ज्वलन के हुताशन के\nताप-शुभ्र केन्द्र-वृत्त में उस युग-साक्षात् का?\nयों कहीं तो था लेखा: पर मैं ने जो दिया, जो पाया,\nजो पिया, जो गिराया, जो ढाला, जो छलकाया,\nजो नितारा, जो छाना,\nजो उतारा, जो चढ़ाया\nजो जोड़ा, जो तोड़ा, जो छोड़ा-\nसब का जो कुछ हिसाब रहा, मैं ने देखा\nकि उसी यज्ञ-ज्वाला में गिर गया।\nऔर उसी क्षण मुझे लगा कि अरे, मैं तिर गया\n-ठीक है, मेरा सिर फिर गया।\nमैं अवाक् हूँ, अपलक हूँ।\nमेरे पास और कुछ नहीं है\nतुम भी यदि चाहो तो ठुकरा दो:\nजानता हूँ कि मैं भी तो ठीकरा हूँ।\nऔर मुझे कहने को क्या हो\nजब अपने तईं खरा हूँ?\n\n","author":"अज्ञेय","title":"चक्रान्त शिला - 21 \/ अज्ञेय"},{"poem":"ओ मूर्ति!\nवासनाओं के विलय\nअदम आकांक्षा के विश्राम।\nवस्तु-तत्त्व के बन्धन से छुटकारे के\nओ शिलाभूत संकेत, \nओ आत्म-साक्ष्य के मुकुर,\nप्रतीकों के निहितार्थ।\nसत्ता-करुणा, युगनद्ध!\nओ मन्त्रों के शक्ति-स्रोत,\nसाधना के फल के उत्सर्ग\nओ उद्गतियों के आयाम!\nऔर निश्छाय, अरूप,\nअप्रतिम प्रतिमा,\nओ निःश्रेयस स्वयंसिद्ध!\n\n","author":"अज्ञेय","title":"चक्रान्त शिला - 22 \/ अज्ञेय"},{"poem":"व्यथा सब की, निविडतम एकान्त मेरा।\nकलुष सब का स्वेच्छया आहूत;\nसद्यधौत अन्तःपूत बलि मेरी।\nध्वान्त इस अनसुलझ संसृति के\nसकल दौर्बल्य का, शक्ति तेरे तीक्ष्णतम, निर्मम, अमोघ\nप्रकाश-सायक की।\n\n","author":"अज्ञेय","title":"चक्रान्त शिला - 23 \/ अज्ञेय"},{"poem":"उसी एकान्त में घर दो\nजहाँ पर सभी आवें:\nवही एकान्त सच्चा है\nजिसे सब छू सकें।\nमुझ को यही वर दो\nउसी एकान्त में घर दो \nकि जिस में सभी आवें-मैं न आऊँ।\nनहीं मैं छू भी सकूँ जिस को\nमुझे ही जो छुए, घेरे समो ले।\nक्यों कि जो कुछ मुझ से छुआ जा सका-\nमेरे स्पर्श से चटका-न ही है आसरा, वह छत्र कच्चा है:\nवही एकान्त सच्चा है\nजिसे छूने मैं चलूँ तो मैं पलट कर टूट जाऊँ।\nलौट कर फिर वहीं आऊँ किन्तु पाऊँ\nजो उसे छू रहा है वह मैं नहीं हूँ:\nसभी हैं वे। सभी: वह भी जो कि इस का बोध\nमुझ तक ला सका।\nउसी एकन्त में घर दो-यही वर दो।\n\n","author":"अज्ञेय","title":"चक्रान्त शिला - 24 \/ अज्ञेय"},{"poem":"सागर और धरा मिलते थे जहाँ\nसन्धि-रेखा पर मैं बैठा था।\nनहीं जानता क्यों सागर था मौन\nक्यों धरा मुखर थी।\nसन्धि-रेख पर बैठा मैं अनमना\nदेखता था सागर को किन्तु धरा को सुनता था।\nसागर की लहरों में जो कुछ पढ़ता था\nरेती की लहरों पर लिखता जाता था।\nनहीं जानता क्यों\nमैं बैठा था। \nपर वह सब तब था जब दिन था।\nफिर जब धरती से उठा हुआ सूरज\nतपते-तपते हो जीर्ण गिरा सागर में-\nतब सन्ध्या की तीखी किरण एक उठ\nमुझे विद्ध करती सायक-सी\nउसी सन्धि-रेखा से बाँध अचानक डूब गयी।\nफिर धीरे-धीरे रात घेरती आयी, फैल गयी\nफिर अन्धकार में मौन हो गयी धरा,\nमुखर हो सागर गाने लगा गान।\nमुझे और कुछ लखने-सुनने\nपढ़ने-लिखने को नहीं रहा:\nअपने भीतर गहरे में मैं ने पहचान लिया\nहै यही ठीक। सागर ही गाता रहे\nधरा हो मौन, यही सम्यक् स्थिति है।\nयद्यपि क्यों मैं नहीं जानता।\nफिर मैं सपने से जाग गया\nहाँ, जाग गया।\nपर क्या यह जगा हुआ मैं\nअब से युग-युग\nउसी सन्धि-रेखा पर वैसा\nकिरण-विद्ध ही बँधा रहूँगा?\n\n","author":"अज्ञेय","title":"चक्रान्त शिला - 25 \/ अज्ञेय"},{"poem":"आँगन के पार द्वार खुले\nद्वार के पार आँगन।\nभवन के ओर-छोर\nसभी मिले-उन्हीं में कहीं खो गया भवन।\nकौन द्वारी कौन आगारी, न जाने,\nपर द्वार के प्रतिहारी को\nभीतर के देवता ने\nकिया बार-बार पा-लागन।\n\n","author":"अज्ञेय","title":"चक्रान्त शिला – 26 \/ अज्ञेय"},{"poem":"दूज का चाँद-\nमेरे छोटे घर-कुटीर का दीया\nतुम्हारे मन्दिर के विस्तृत आँगन में\nसहमा-सा रख दिया गया।\n\n","author":"अज्ञेय","title":"चक्रान्त शिला - 27 \/ अज्ञेय"},{"poem":"झर गये तुम्हारे पात\nमेरी आशा नहीं झरी।\nजर गये तुम्हारे दिये अंग\nमेरी ही पीड़ा नहीं जरी।\n\nमर गयी तुम्हारी सिरजी\nजीवन-रसना-शक्ति-जिजीविषा मेरी नहीं मरी।\nटर गये मेरे उद्यम, साहस-कर्म,\nतुम्हारी करुणा नहीं टरी!\n\n","author":"अज्ञेय","title":"झर गये तुम्हारे पात \/ अज्ञेय"},{"poem":"बोलना सदा सब के लिए और मीठा बोलना।\nमेरे लिए कभी सहसा थम कर बात अपनी तोलना\nऔर फिर मौन धार लेना।\nजागना सभी के लिए सब को मान कर अपना\nअविश्राम उन्हें देना रचना उदास, भव्य कल्पना।\nमेरे लिए कभी एक छोटी-सी झपकी भर लेना-\nसो जाना: देख लेना\nतडिद्-बिम्ब सपना। \nकौंध-भर उस के हो जाना।\n\n","author":"अज्ञेय","title":"सब के लिए-मेरे लिए \/ अज्ञेय"},{"poem":"बाहर सब ओर तुम्हारी\/स्वच्छ उजली मुक्त सुषमा फैली है\nभीतर पर मेरी यह चित्त-गुहा\/कितनी मैली-कुचैली है।\nस्रष्टा मेरे, तुम्हारे हाथ में तुला है, और\/ध्यान में मैं हूँ, मेरा भविष्य है,\nजब कि मेरे हाथ में भी, ध्यान में भी, थैली है!\n\n","author":"अज्ञेय","title":"बाहर-भीतर \/ अज्ञेय"},{"poem":"ओ साँस! समय जो कुछ लावे\nसब सह जाता है:\nदिन, पल, छिन-इनकी झाँझर में जीवन\nकहा-अनकहा रह जाता है।\nबहू हो गयी ओझल:\n\nनदी पार के दोपहरी सन्नाटे ने फिर\nबढ़ कर इस कछार की कौली भर ली:\nवेणी आँचल से रेती पर\nझरती बूँदों की लहर-डोर थामे, ओ मन!\nतू बढ़ता कहाँ जाएगा?\n\n","author":"अज्ञेय","title":"चढ़ने लगती है \/ अज्ञेय"},{"poem":"राही, चौराहों पर बचना!\nराहें यहाँ मिली हैं, बढ़ कर अलग-अलग हो जाएँगी\nजिस की जो मंज़िल हो आगे-पीछे पाएँगी\nपर इन चौराहों पर औचक एक झुटपुटे में\n\nअनपहचाने पितर कभी मिल जाते हैं:\nउन की ललकारों से आदिम रुद्र-भाव जग जाते हैं,\nकभी पुरानी सन्धि-वाणियाँ\nऔर पुराने मानस की धुँधली घाटी की अन्ध गुफा को\n\nएकाएक गुँजा जाती हैं;\nकाली आदिम सत्ताएँ नागिन-सी\nकुचले सीस उठाती हैं-\nराही शापों की गुंजलक में बँध जाता है:\n\nफिर जिस पाप-कर्म से वह आजीवन भागा था,\nवह एकाएक अनिच्छुक हाथों से सध जाता है।\nराही, चौराहों से बचना!\nवहाँ ठूँठ पेड़ों की ओट\n\nघात बैठ रहती हैं जीर्ण रूढ़ियाँ\nहवा में मँडराते संचित अनिष्ट, उन्माद, भ्रान्तियाँ-\nजो सब, जो सब\nराही के पद-रव से ही बल पा,\n\nसहसा कस आती हैं\nबिछे, तने, झूले फन्दों-सी बेपनाह!\nराही, चौराहों पर बचना।\n\n","author":"अज्ञेय","title":"फोकिस में औदिपौस \/ अज्ञेय"},{"poem":"उस के दो लघु नयन-तारकों की झपकी ने\nमुझ को-अच्छे-भले सयाने को!-पल भर में\nकर दिया अन्धा\nमेरा सीधा, सरल, रसभरा जीवन\n\nएकाएक उलझ कर\nबन गया गोरख-धन्धा\nऔर ज्योतिषी! तुम अपने मैले-चीकट\nपोथी-पत्रे फैला कर,\n\nपोंगा पंडित! मुझे पढ़ाते हो पट्टी, रख दोगे\nइतने बड़े गगन के सारे तारों के\nरहस्य समझा कर?\n\n","author":"अज्ञेय","title":"ज्योतिषी से \/ अज्ञेय"},{"poem":"यह जाने का छिन आया\nपर कोई उदास गीत\nअभी गाना ना।\nचाहना जो चाहना\n\nपर उलाहना मन में ओ मीत!\nकभी लाना ना!\nवह दूर, दूर सुनो, कहीं लहर\nलाती है और भी दूर, दूर, दूरतर का स्वर,\n\nउसमें हाँ, मोह नहीं,\nपर कहीं विछोह नहीं,\nवह गुरुतर सच युगातीत\nरे भुलाना ना!\n\nनहीं भोर-संझा उमगते-निमगते\nसूरज, चाँद, तारे, नहीं वहाँ\nउझकते-झिझकते डगमग किनारे;\nवहाँ एक अन्तःस्थ आलोक\n\nअविराम रहता पुकारे;\nयही ज्योति-कवच है हमारा निजी सच,\nसार जो हम ने पाया गढ़ा, चमकाया, लुटाया:\nउस की सुप्रीत छाया से बाहर, ओ मीत,\nअब जाना ना!\n\nकोई उदास गीत, ओ मीत!\nअभी गाना ना!\n\n","author":"अज्ञेय","title":"विदाई का गीत \/ अज्ञेय"},{"poem":"रोज़ सवेरे मैं थोड़ा-सा अतीत में जी लेता हूँ-\nक्यों कि रोज़ शाम को मैं थोड़ा-सा भविष्य में मर जाता हूँ।\n\n","author":"अज्ञेय","title":"साँझ-सबेरे \/ अज्ञेय"},{"poem":"हथौड़ा अभी रहने दो\nअभी तो हन भी हम ने नहीं बनाया।\nधरा की अन्ध कन्दराओं में से\nअभी तो कच्चा धातु भी हम ने नहीं पाया।\n\nऔर फिर वह ज्वाला कहाँ जली है\nजिस में लोहा तपाया-गलाया जाएगा-\nजिस में मैल जलाया जाएगा?\nआग, आग, सब से पहले आग!\n\nउसी में से बीनी जाएँगी अस्थियाँ;\nधातु जो जलाया और बुझाया जाएगा\n\nबल्कि जिस से ही हन बनाया जाएगा-\nजिस का ही तो वह हथौड़ा होगा\nजिस की ही मार हथियार को\n\nसही रूप देगी, तीखी धार देगी।\nहथौड़ा अभी रहने दो:\nआओ, हमारे साथ वह आग जलाओ\nजिस में से हम फिर अपनी अस्थियाँ बीन कर लाएँगे,\n\nतभी हम वह अस्त्र बना पाएँगे जिस के सहारे\nहम अपना स्वत्व-बल्कि अपने को पाएँगे।\nआग-आग-आग दहने दो:\nहथौड़ा अभी रहने दो!\n\n","author":"अज्ञेय","title":"हथौड़ा अभी रहने दो \/ अज्ञेय"},{"poem":"बेल-सी वह मेरे भीतर उगी है, बढ़ती है।\nउस की कलियाँ हैं मेरी आँखें,\nकोंपलें मेरी अँगुलियों में अँकुराती हैं;\nफूल-अरे, यह दिल में क्या खिलता है!\n\nसाँस उस की पँखुड़ियाँ सहलाती हैं।\nबाँहें उसी के वलय में बँध कसमसाती हैं।\nबेल-सी वह मेरे भीतर उगी है, बढ़ती है,\nजितना मैं चुकता जाता हूँ,\nवह मुझे ऐश्वर्य से मढ़ती है!\n\n","author":"अज्ञेय","title":"बेल-सी वह मेरे भीतर \/ अज्ञेय"},{"poem":"याद \n(1) \nकैसे कहूँ कि \nकिसकी याद आई?\nचाहे तड़पा गई।\n(2)\nयाद  उमस  \nएकाएक घिरे बादल में\nकौंध जगमगा गई।\n(3)\nभोर की प्रथम किरण फीकी:\nअनजाने जागी हो\nयाद किसी की--\n\n","author":"अज्ञेय","title":"हाइकु \/ अज्ञेय"},{"poem":"ऊपर तुम, नन्दा!\nनीचे तरु-रेखा से\nमिलती हरियाली पर\nबिखरे रेवड को\nदुलार से टेरती-सी\nगड़रिये की बाँसुरी की तान:\nऔर भी नीचे\nकट गिरे वन की चिरी पट्टियों के बीच से\nनये खनि-यन्त्र की\nभट्ठी से उठे धुएँ का फन्दा।\nनदी की घरेती-सी वत्सल कुहनी के मोड़ में\nसिहरते-लहरते शिशु धान।\nचलता ही जाता है यह\nअन्तहीन, अन-सुलझ\nगोरख-धन्धा!\nदूर, ऊपर तुम, नन्दा!\n\nबिनसर, सितम्बर, 1972\n\n","author":"अज्ञेय","title":"नन्दा देवी-1 \/ अज्ञेय"},{"poem":"वहाँ दूर शहर में\nबड़ी भारी सरकार है\nकल की समृद्धि की योजना का\nफैला कारोबार है,\nऔर यहाँ\nइस पर्वती गाँव में\nछोटी-से-छोटी चीज़ की भी दरकार है,\nआज की भूख-बेबसी की\nबेमुरव्वत मार है।\nकल के लिए हमें\nनाज का वायदा है-\nआज ठेकेदार को\nहमारे पेड़ काट ले जाने दो;\nकल हाकिम\nभेड़ों के आयात की\nयोजना सुनाने आवेंगे-\nआज बच्चों को\nभूखा ही सो जाने दो।\nजहाँ तक तक दीठ जाती है\nफैली हैं नंगी तलैटियाँ-\nएक-एक कर सूख गये हैं\nनाले, नीले और सोते।\nकुछ भूख, कुछ अज्ञान, कुछ लोभ में\nअपनी सम्पदा हम रहे हैं खोते।\nज़िन्दगी में जो रहा नहीं\nयाद उस की\nबिसूरते लोक-गीतों में\nकहाँ तक रहेंगे सँजोते!\n\nबिनसर, सितम्बर, 1972\n\n","author":"अज्ञेय","title":"नन्दा देवी-2 \/ अज्ञेय"},{"poem":"तुम\nवहाँ हो\nमन्दिर तुम्हारा\nयहाँ है।\nऔर हम--\nहमारे हाथ, हमारी सुमिरनी--\nयहाँ है--\nऔर हमारा मन\nवह कहाँ है?\n\nबिनसर, सितम्बर, 1972\n\n","author":"अज्ञेय","title":"नन्दा देवी-3 \/ अज्ञेय"},{"poem":"वह दूर\nशिखर\nयह सम्मुख\nसरसी\nवहाँ दल के दल बादल\nयहाँ सिहरते\nकमल\nवह तुम। मैं\nयह मैं। तुम\nयह एक मेघ की बढ़ती लेखा\nआप्त सकल अनुराग, व्यक्त;\nवह हटती धुँधलाती क्षिति-रेखा:\nसन्धि-सन्धि में बसा\nविकल निःसीम विरह।\n\nबिनसर, सितम्बर, 1972\n\n","author":"अज्ञेय","title":"नन्दा देवी-4 \/ अज्ञेय"},{"poem":"समस्या बूढ़ी हड्डियों की नहीं\nबूढ़े स्नायु-जाल की है।\nहड्डियाँ चटक जाएँ तो जाएँ\nमगर चलते-चलते;\nदेह जब गिरे तो गिरे\nअपनी गति से\nभीतर ही भीतर गलते-गलते।\nकैसे यह स्नायु-जाल उसे चलाता जाये\nआयु के पल-पल ढलते-ढलते!\nतुम्ही, पर तुम्हीं पर, तुम्हीं पर\nटिके रहें थिर नयन-आत्मा के दिये-\nअन्त तक जलते-जलते!\n\nसितम्बर, 1972\n\n","author":"अज्ञेय","title":"नन्दा देवी-5 \/ अज्ञेय"},{"poem":"नन्दा,\nबीस-तीस-पचास वर्षों में\nतुम्हारी वन-राजियों की लुगदी बना कर\nहम उस पर\nअखबार छाप चुके होंगे\nतुम्हारे सन्नाटे को चींथ रहे होंगे\nहमारे धुँधआते शक्तिमान ट्रक,\nतुम्हारे झरने-सोते सूख चुके होंगे\nऔर तुम्हारी नदियाँ\nला सकेंगी केवल शस्य-भक्षी बाढ़ें\nया आँतों को उमेठने वाली बीमारियाँ,\nतुम्हारा आकाश हो चुका होगा\nहमारे अतिस्वन विमानों के\nधूम-सूत्रों का गुंझर।\nनन्दा, जल्दी ही-\nबीस-तीस-पचास बरसों में\nहम तुम्हारे नीचे एक मरु बिछा चुका होंगे\nऔर तुम्हारे उस नदी-धौत सीढ़ी वाले मन्दिर में\nजला करेगा एक मरु-दीप!\n\nसितम्बर, 1972\n\n","author":"अज्ञेय","title":"नन्दा देवी-6 \/ अज्ञेय"},{"poem":"पुआल के घेरदार घाघरे\nझूल गये पेड़ों पर,\nघास के गट्ठे लादे आती हैं\nवन-कन्याएँ\nपैर साधे मेड़ों पर।\nचला चल डगर पर।\nनन्दा को निहारते।\nतुड़ चुके सेब, धान\nगया खलिहानों में,\nसुन पड़ती है\nआस की गमक एक\nगड़रिये की तानों में।\nचला चल डगर पर\nनन्दा को निहारते।\nलौटती हुई बकरियाँ\nमढ़ जाती हैं\nकतकी धूप के ढलते सोने में।\nएक सुख है सब बाँटने में\nएक सुख सब जुगोने में,\nजहाँ दोनों एक हो जाएँ\nएक सुख है वहाँ होने में\nचला चल डगर पर\nनन्दा को निहारते।\n\nबिनसर, सितम्बर, 1972\n\n","author":"अज्ञेय","title":"नन्दा देवी-7 \/ अज्ञेय"},{"poem":"यह भी तो एक सुख है\n(अपने ढंग का क्रियाशील)\nकि चुप निहारा करूँ\nतुम्हें धीरे-धीरे खुलते!\nतुम्हारी भुजा को बादलों के उबटन से\nतुम्हारे बदन को हिम-नवनीत से\nतुम्हारे विशद वक्ष को\nधूप की धाराओं से धुलते!\nयह भी तो एक योग है\nकि मैं चुपचाप सब कुछ भोगता हूँ\nपाता हूँ सुखों को,\nनिसर्ग के अगोचर प्रसादों को,\nगहरे आनन्दों को\nअपनाता हूँ;\nपर सब कुछ को बाँहों में\nसमेटने के प्रयास में\nस्वयं दे दिया जाता हूँ!\n\nसितम्बर, 1972\n\n","author":"अज्ञेय","title":"नन्दा देवी-8 \/ अज्ञेय"},{"poem":" कितनी जल्दी\nतुम उझकीं\nझिझकीं\nओट हो गईं, नन्दा!\nउतने ही में बीन ले गईं\nधूप-कुन्दन की\nअन्तिम कनिका\nदेवदारु के तनों के बीच\nफिर तन गई\nधुन्ध की झीनी यवनिका।\n\nबिनसर, नवम्बर, 1972\n\n","author":"अज्ञेय","title":"नन्दा देवी-9 \/ अज्ञेय"},{"poem":"सीधी जाती डगर थी\nक्यों एकाएक दो में बँट गयी?\nएक ओर पियराते पाकड़,\nधूप, दूर गाँव की झलक,\nखगों की सीटियाँ\nबाँसुरी में न जाने किस सपनों की\nदुनिया की ललक\nदूसरी ओर बाँज की काई-लदी\nबाँहों की घनी छाँह,\nएक गीला ठिठुरता अँधेरा, दूर\nचिहुँकता कहीं काँकड़,\nप्रश्न उछालता लंगूर।\nजहाँ भी दोराहा आता है\nमैं दोनों पर चलता हूँ।\nसभी जानते हैं कि यों\nमैं चरम वरण को टालता\nऔर अपने को छलता हूँ।\nपर कोई यह तो बताये\nकि क्या कवि\nवही नहीं है जिसे पता है\nकि मैं ही वह वनानल हूँ\nजिस में मैं ही\nअनुपल जलता हूँ!\nऐसा होगा तो\nकि फिर मिल जाएँगी दोनों राहें।\nकवि नहीं वरेगा,\nकवि को घेर लेंगी\nवरण की बाँहें।\nपर कौन कहेगा कि कवि\nतब भी कवि रहेगा।\n-जब साधक के भीतर\nप्रपात की धार-सा\nएक ही गुंजार करता\nअद्वैत बहेगा?\n\nसितम्बर, 1972\n\n","author":"अज्ञेय","title":"नन्दा देवी-10 \/ अज्ञेय"},{"poem":"कमल खिला\nदो कुमुद मुँदे\nनाल लहरायी\nसिहरती झील\nगहरायी कुहासा\nघिर गया।\nहंस ने डैने कुरेदे\nग्रीवा झुला पल-भर को\nनिहारा विलगता फिर तिर गया।\n\nबिनसर, नवम्बर, 1972\n\n","author":"अज्ञेय","title":"नन्दा देवी-11 \/ अज्ञेय"},{"poem":"ललछौंहे\nपाँकड़ के नीचे से\nगुज़रती डगर पर\nतुम्हारी देह-धार लहर गयी\nधूप की कूची ने सभी कुछ को\nसुनहली प्रभा से घेर दिया।\nदेख-देख संसृति\nएक पल-भर ठहर गयी।\nफिर सूरज कहीं ढलक गया,\nसाँझ ने धुन्ध-धूसर हाथ\nसारे चित्र पर फेर दिया।\nइधर एक राग-भरी स्मरण-रेख,\nउधर अनुराग की उदासी\nमेरे अन्तस्तल में गहर गयी।\n\nबिनसर, नवम्बर, 1972\n\n","author":"अज्ञेय","title":"नन्दा देवी-12 \/ अज्ञेय"},{"poem":"यूथ से निकल कर\nघनी वनराजियों का आश्रय छोड़ कर\nगजराज पर्वत की ओर दौड़ा है:\nपर्वत चढ़ेगा।\nकोई प्रयोजन नहीं है पर्वत पर\nपर गजराज पर्वत चढ़ेगा।\nपिछड़ता हुआ यूथ\nबिछुड़ता हुआ मुड़ता हुआ\nजान गया है कि गजराज\nमृत्यु की ओर जा रहा है:\nशिखर की ओर दौड़ने की प्रेरणा\nमृत्यु की पुकार है।\nउधर की दुर्निवार\nगजराज बढ़ेगा।\nयह नहीं कि यूथ जानता है\nयह नहीं कि गजराज पहचानता है\nकि मृत्यु क्या है: एक कुछ चरम है\nएक कुछ शिखर है\nएक कुछ दुर्निवार है\nएक कुछ नियति है।\nशिखर पर क्या है, गजराज?\n...मृत्यु क्या मृत्यु ही है शिखर पर?\nमृत्यु शिखर पर ही क्यों है?\nक्या यहाँ नहीं है, नहीं हो सकती?\nकहाँ नहीं है, जो शिखर पर हो?\nमृत्यु ही शिखर है कदाचित्?\nकिस का शिखर?\nक्या शिखर की ओर\nदुर्निवार जाना ही प्रमाण है\nकि शिखर बस एक आयाम है-\nकिस का आयाम?\nतो शिखर से आगे क्या है?\nत्वादृङ् नो भूथान्नचिकेता प्रष्टा...\nतो क्या मैं शिकार की ओर दौड़ा हूँ\nया शिखर से आगे?\nकिस का शिखर?\nमहतः परमव्यक्तम्\nशिखर से आगे क्या है, गजराज?\nअव्यक्तात्तपुरुषः परः\nपांडव हिमालय गये थे: पांडव-\nपर युधिष्ठिर कहाँ गये थे?\nशिखर से आगे क्या है?\nत्वादृङ् नो भूयान्नचिकेता प्रष्टा...\nशिखर से आगे क्या है?\nक्या...क्या...? है, है...\nसा काष्ठा सा परा गति...\nयूथ से निकल कर गजराज...\n\nबिनसर, नवम्बर, 1972\n\n","author":"अज्ञेय","title":"नन्दा देवी-13 \/ अज्ञेय"},{"poem":"निचले\nहर शिखर पर\nदेवल:\nऊपर\nनिराकार\nतुम\nकेवल...\n\nबिनसर, नवम्बर, 1972\n\n","author":"अज्ञेय","title":"नन्दा देवी-14 \/ अज्ञेय"},{"poem":"सूप-सूप भर\nधूप-कनक\nयह सूने नभ में गयी बिखर:\nचौंधाया\nबीन रहा है\nउसे अकेला एक कुरर।\n\nअल्मोड़ा\n५ जून १९५८\n\n","author":"अज्ञेय","title":"धूप \/ अज्ञेय"},{"poem":" मेरे घोड़े की टाप\nचौखटा जड़ती जाती है\nआगे की नदी-व्योम, घाटी-पर्वत के आस-पास:\nमैं एक चित्र में\nलिखा गया-सा आगे बढ़ता जाता हूँ ।\n\n","author":"अज्ञेय","title":"पहाड़ी यात्रा \/ अज्ञेय"},{"poem":" चुप-चाप  चुप-चाप\nझरने का स्वर\n हम में भर जाए\nचुप-चाप  चुप-चाप\nशरद की चांदनी\nझील की लहरों पर तिर आए,\nचुप-चाप  चुप चाप\nजीवन का रहस्य\nजो कहा न जाए, हमारी\nठहरी आँख में गहराए,\nचुप-चाप  चुप-चाप\nहम पुलकित विराट में डूबें \n पर विराट हम में मिल जाए--\n\nचुप-चाप   चुप-चाऽऽप...\n\n","author":"अज्ञेय","title":"चुप-चाप \/ अज्ञेय"},{"poem":"हम निहारते \nरूप काँच के पीछे\nहाँप रही है, मछली ।\n\nरूप तृषा भी\n(और काँच के पीछे)\nहे जिजीविषा ।\n\nक्योतो, 10 सितम्बर, 1957\n\n","author":"अज्ञेय","title":"सोन-मछली \/ अज्ञेय"},{"poem":" पुल पर झुका खड़ा मैं देख रहा हूँ,\nअपनी परछाहीं\nसोते के निर्मल जल पर--\nतल-पर, भीतर,\nनीचे पथरीले-रेतीले थल पर:\nअरे, उसे ये पल-पल\nभेद-भेद जाती है\nकितनी उज्ज्वल\nरंगारंग मछलियाँ।\n\nइलाहाबाद, 19 दिसम्बर, 1958\n\n","author":"अज्ञेय","title":"जीवन-छाया \/ अज्ञेय"},{"poem":"याद \n(1) \nकैसे कहूँ कि \nकिसकी याद आई?\nचाहे तड़पा गई।\n(2)\nयाद  उमस  \nएकाएक घिरे बादल में\nकौंध जगमगा गई।\n(3)\nभोर की प्रथम किरण फीकी:\nअनजाने जागी हो\nयाद किसी की--\n\n","author":"अज्ञेय","title":"हाइकु \/ अज्ञेय"},{"poem":"उड़ गई चिड़िया\nकाँपी, फिर\nथिर हो गई पत्ती।\n\nनयी दिल्ली, 1958\n\n","author":"अज्ञेय","title":"चिड़िया की कहानी \/ अज्ञेय"},{"poem":"हे अमिताभ!\nनभ पूरित आलोक,\nसुख से, सुरुचि से, रूप से, भरे ओक:\nहे अवलोकित\nहे हिरण्यनाभ!\n\nक्योतो, जापान, 6 सितम्बर, 1957\n\n","author":"अज्ञेय","title":"हे अमिताभ \/ अज्ञेय"},{"poem":"अंकुरित धरा से क्षमा\nव्योम से झरी रुपहली करुणा\nसरि, सागर, सोते-निर्झर-सा\nउमड़े जीवन:\nकहीं नहीं है मरना ।\n\nनारा, जापान, 6 सितम्बर, 1957\n\n","author":"अज्ञेय","title":"धरा-व्योम \/ अज्ञेय"},{"poem":"हम निहारते \nरूप काँच के पीछे\nहाँप रही है, मछली ।\n\nरूप तृषा भी\n(और काँच के पीछे)\nहे जिजीविषा ।\n\nक्योतो, 10 सितम्बर, 1957\n\n","author":"अज्ञेय","title":"सोन-मछली \/ अज्ञेय"},{"poem":"(1)\nजापानी हाइकु \n\nकारे एदा नि    \nकारसु नो तोमारिकेरि    \nआकि नो कुरे। \n\nहिन्दी भावानुवाद \n\nसूखी डाली पर्\nकाक एक एकाकी\nसाँझ पतझड़ की।\n\n","author":"अज्ञेय","title":" मात्सुओ बाशो का हाइकु"}]