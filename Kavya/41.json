[{"poem":"गगन पर दो सितारे: एक तुम हो,\nधरा पर दो चरण हैं: एक तुम हो,\n‘त्रिवेणी’ दो नदी हैं! एक तुम हो, \nहिमालय दो शिखर है: एक तुम हो, \nरहे साक्षी लहरता सिंधु मेरा, \nकि भारत हो धरा का बिंदु मेरा । \n\nकला के जोड़-सी जग-गुत्थियाँ ये, \nहृदय के होड़-सी दृढ वृत्तियाँ ये, \nतिरंगे की तरंगों पर चढ़ाते, \nकि शत-शत ज्वार तेरे पास आते । \n\nतुझे सौगंध है घनश्याम की आ, \nतुझे सौगंध भारत-धाम की आ, \nतुझे सौगंध सेवा-ग्राम की आ, \nकि आ, आकर उजड़तों को बचा, आ । \nतुम्हारी यातनाएँ और अणिमा, \nतुम्हारी कल्पनाएँ और लघिमा, \nतुम्हारी गगन-भेदी गूँज, गरिमा, \nतुम्हारे बोल! भू की दिव्य महिमा\nतुम्हारी जीभ के पैंरो महावर, \nतुम्हारी अस्ति पर दो युग निछावर । \nरहे मन-भेद तेरा और मेरा, अमर हो देश का कल का सबेरा, \nकि वह कश्मीर, वह नेपाल; गोवा; कि साक्षी वह जवाहर, यह विनोबा,\nप्रलय की आह युग है, वाह तुम हो, \nजरा-से किंतु लापरवाह तुम हो।\n\nरचनाकाल: खण्डवा-१९४०\n\n","author":"माखनलाल चतुर्वेदी","title":"एक तुम हो \/ माखनलाल चतुर्वेदी"},{"poem":"ले लो दो आने के चार\nलड्डू राज गिरे के यार\nयह हैं धरती जैसे गोल\nढुलक पड़ेंगे गोल मटोल\nइनके मीठे स्वादों में ही\nबन आता है इनका मोल\nदामों का मत करो विचार\nले लो दो आने के चार।\n\nलोगे खूब मज़ा लायेंगे\nना लोगे तो ललचायेंगे\nमुन्नी, लल्लू, अरुण, अशोक\nहँसी खुशी से सब खायेंगे\nइनमें बाबू जी का प्यार\nले लो दो आने के चार।\n\nकुछ देरी से आया हूँ मैं\nमाल बना कर लाया हूँ मैं\nमौसी की नज़रें इन पर हैं\nफूफा पूछ रहे क्या दर है\nजल्द खरीदो लुटा बजार\nले लो दो आने के चार।\n\n","author":"माखनलाल चतुर्वेदी","title":"लड्डू ले लो \/ माखनलाल चतुर्वेदी"},{"poem":"सुलग-सुलग री जोत दीप से दीप मिलें\nकर-कंकण बज उठे, भूमि पर प्राण फलें।\n\nलक्ष्मी खेतों फली अटल वीराने में\nलक्ष्मी बँट-बँट बढ़ती आने-जाने में\nलक्ष्मी का आगमन अँधेरी रातों में\nलक्ष्मी श्रम के साथ घात-प्रतिघातों में\nलक्ष्मी सर्जन हुआ\nकमल के फूलों में\nलक्ष्मी-पूजन सजे नवीन दुकूलों में।।\n\nगिरि, वन, नद-सागर, भू-नर्तन तेरा नित्य विहार\nसतत मानवी की अँगुलियों तेरा हो शृंगार\nमानव की गति, मानव की धृति, मानव की कृति ढाल\nसदा स्वेद-कण के मोती से चमके मेरा भाल\nशकट चले जलयान चले\nगतिमान गगन के गान\nतू मिहनत से झर-झर पड़ती, गढ़ती नित्य विहान।।\n\nउषा महावर तुझे लगाती, संध्या शोभा वारे\nरानी रजनी पल-पल दीपक से आरती उतारे,\nसिर बोकर, सिर ऊँचा कर-कर, सिर हथेलियों लेकर\nगान और बलिदान किए मानव-अर्चना सँजोकर\nभवन-भवन तेरा मंदिर है\nस्वर है श्रम की वाणी\nराज रही है कालरात्रि को उज्ज्वल कर कल्याणी।।\n\nवह नवांत आ गए खेत से सूख गया है पानी\nखेतों की बरसन कि गगन की बरसन किए पुरानी\nसजा रहे हैं फुलझड़ियों से जादू करके खेल\nआज हुआ श्रम-सीकर के घर हमसे उनसे मेल।\nतू ही जगत की जय है,\nतू है बुद्धिमयी वरदात्री\nतू धात्री, तू भू-नव गात्री, सूझ-बूझ निर्मात्री।।\n\nयुग के दीप नए मानव, मानवी ढलें\nसुलग-सुलग री जोत! दीप से दीप जलें।\n\n","author":"माखनलाल चतुर्वेदी","title":"दीप से दीप जले \/ माखनलाल चतुर्वेदी"},{"poem":"मैं अपने से डरती हूँ सखि!\n\nपल पर पल चढ़ते जाते हैं,\nपद-आहट बिन, रो! चुपचाप\nबिना बुलाये आते हैं दिन,\nमास, वरस ये अपने-आप;\nलोग कहें चढ़ चली उमर में\nपर मैं नित्य उतरती हूँ सखि!\nमैं अपने से डरती हूँ सखि!\n\nमैं बढ़ती हूँ? हाँ; हरि जानें \nयह मेरा अपराध नहीं है,\nउतर पड़ूँ यौवन के रथ से\nऐसी मेरी साध नहीं है;\nलोग कहें आँखें भर आईं,\nमैं नयनों से झरती हूँ सखि!\nमैं अपने से डरती हूँ सखि!\n\nकिसके पंखों पर, भागी\nजाती हैं मेरी नन्हीं साँसें?\nकौन छिपा जाता है मेरी\nसाँसों में अनगिनी उसाँसें?\nलोग कहें उन पर मरती है\nमैं लख उन्हें उभरती हूँ सखि!\nमैं अपने से डरती हूँ सखि !\n\nसूरज से बेदाग, चाँद से\nरहे अछूती, मंगल-वेला,\nखेला करे वही प्राणों में,\nजो उस दिन प्राणों पर खेला,\nलोग कहें उन आँखों डूबी,\nमैं उन आँखों तरती हूँ सखि!\nमैं अपने से डरती हूँ सखि!\n\nजब से बने प्राण के बन्धन,\nछूट गए गठ-बन्धन रानी,\nलिखने के पहले बन बैठी,\nमैं ही उनकी प्रथम कहानी,\nलोग कहें आँखें बहती हैं;\nउनके चरण भिगोने आयें,\nजिस दिन शैल-शिखिरियाँ उनको\nरजत मुकुट पहनाने आयें,\nलोग कहें, मैं चढ़ न सकूँगी-\nबोझीली; प्रण करती हूँ सखि!\n\nमैं नर्मदा बनी उनके,\nप्राणों पर नित्य लहरती हूँ सखि!\nमैं अपने से डरती हूँ सखि!\n\n","author":"माखनलाल चतुर्वेदी","title":"मैं अपने से डरती हूँ सखि  \/ माखनलाल चतुर्वेदी"},{"poem":"क्या गाती हो?\nक्यों रह-रह जाती हो?\nकोकिल बोलो तो!\nक्या लाती हो?\nसन्देशा किसका है?\nकोकिल बोलो तो!\n\nऊँची काली दीवारों के घेरे में,\nडाकू, चोरों, बटमारों के डेरे में,\nजीने को देते नहीं पेट भर खाना,\nमरने भी देते नहीं, तड़प रह जाना!\nजीवन पर अब दिन-रात कड़ा पहरा है,\nशासन है, या तम का प्रभाव गहरा है?\nहिमकर निराश कर चला रात भी काली,\nइस समय कालिमामयी जगी क्यूँ आली?\n\nक्यों हूक पड़ी?\nवेदना-बोझ वाली-सी;\nकोकिल बोलो तो!\n\nबन्दी सोते हैं, है घर-घर श्वासों का\nदिन के दुख का रोना है निश्वासों का,\nअथवा स्वर है लोहे के दरवाजों का,\nबूटों का, या सन्त्री की आवाजों का,\nया  गिनने वाले करते हाहाकार ।\nसारी रातें है-एक, दो, तीन, चार-!\nमेरे आँसू की भरीं उभय जब प्याली,\nबेसुर! मधुर क्यों गाने आई आली?\n\nक्या हुई बावली?\nअर्द्ध रात्रि को चीखी,\nकोकिल बोलो तो!\nकिस दावानल की\nज्वालाएँ हैं दीखीं?\nकोकिल बोलो तो!\n\nनिज मधुराई को कारागृह पर छाने,\nजी के घावों पर तरलामृत बरसाने,\nया वायु-विटप-वल्लरी चीर, हठ ठाने\nदीवार चीरकर अपना स्वर अजमाने,\nया लेने आई इन आँखों का पानी?\nनभ के ये दीप बुझाने की है ठानी!\nखा अन्धकार करते वे जग रखवाली\nक्या उनकी शोभा तुझे न भाई आली?\n\nतुम रवि-किरणों से खेल,\nजगत् को रोज जगाने वाली,\nकोकिल बोलो तो!\nक्यों अर्द्ध रात्रि में विश्व\nजगाने आई हो? मतवाली\nकोकिल बोलो तो!\n\nदूबों के आँसू धोती रवि-किरनों पर,\nमोती बिखराती विन्ध्या के झरनों पर,\nऊँचे उठने के व्रतधारी इस वन पर,\nब्रह्माण्ड कँपाती उस उद्दण्ड पवन पर,\nतेरे मीठे गीतों का पूरा लेखा\nमैंने प्रकाश में लिखा सजीला देखा।\n\nतब सर्वनाश करती क्यों हो,\nतुम, जाने या बेजाने?\nकोकिल बोलो तो!\nक्यों तमोपत्र पत्र विवश हुई\nलिखने चमकीली तानें?\nकोकिल बोलो तो!\n\nक्या?-देख न सकती जंजीरों का गहना?\nहथकड़ियाँ क्यों? यह ब्रिटिश-राज का गहना,\nकोल्हू का चर्रक चूँ? -जीवन की तान,\nमिट्टी पर अँगुलियों ने लिक्खे गान?\nहूँ मोट खींचता लगा पेट पर जूआ,\nखाली करता हूँ ब्रिटिश अकड़ का कूआ।\nदिन में कस्र्णा क्यों जगे, स्र्लानेवाली,\nइसलिए रात में गजब ढा रही आली?\n\nइस शान्त समय में,\nअन्धकार को बेध, रो रही क्यों हो?\nकोकिल बोलो तो!\nचुपचाप, मधुर विद्रोह-बीज\nइस भाँति बो रही क्यों हो?\nकोकिल बोलो तो!\n\nकाली तू, रजनी भी काली,\nशासन की करनी भी काली\nकाली लहर कल्पना काली,\nमेरी काल कोठरी काली,\nटोपी काली कमली काली,\nमेरी लोह-श्रृंखला काली,\nपहरे की हुंकृति की व्याली,\nतिस पर है गाली, ऐ आली!\n\nइस काले संकट-सागर पर\nमरने की, मदमाती!\nकोकिल बोलो तो!\nअपने चमकीले गीतों को\nक्योंकर हो तैराती!\nकोकिल बोलो तो!\n\nतेरे `माँगे हुए' न बैना,\nरी, तू नहीं बन्दिनी मैना,\nन तू स्वर्ण-पिंजड़े की पाली,\nतुझे न दाख खिलाये आली!\nतोता नहीं; नहीं तू तूती,\nतू स्वतन्त्र, बलि की गति कूती\nतब तू रण का ही प्रसाद है,\nतेरा स्वर बस शंखनाद है।\n\nदीवारों के उस पार!\nया कि इस पार दे रही गूँजें?\nहृदय टटोलो तो!\nत्याग शुक्लता,\nतुझ काली को, आर्य-भारती पूजे,\nकोकिल बोलो तो!\n\nतुझे मिली हरियाली डाली,\nमुझे नसीब कोठरी काली!\nतेरा नभ भर में संचार\nमेरा दस फुट का संसार!\nतेरे गीत कहावें वाह,\nरोना भी है मुझे गुनाह!\nदेख विषमता तेरी मेरी,\nबजा रही तिस पर रण-भेरी!\n\nइस हुंकृति पर,\nअपनी कृति से और कहो क्या कर दूँ?\nकोकिल बोलो तो!\nमोहन के व्रत पर,\nप्राणों का आसव किसमें भर दूँ!\nकोकिल बोलो तो!\n\nफिर कुहू!---अरे क्या बन्द न होगा गाना?\nइस अंधकार में मधुराई दफनाना?\nनभ सीख चुका है कमजोरों को खाना,\nक्यों बना रही अपने को उसका दाना?\nफिर भी कस्र्णा-गाहक बन्दी सोते हैं,\nस्वप्नों में स्मृतियों की श्वासें धोते हैं!\nइन लोह-सीखचों की कठोर पाशों में\nक्या भर  देगी? बोलो निद्रित लाशों में?\n\nक्या? घुस जायेगा स्र्दन\nतुम्हारा नि:श्वासों के द्वारा,\nकोकिल बोलो तो!\nऔर सवेरे हो जायेगा\nउलट-पुलट जग सारा,\nकोकिल बोलो तो!\n\n","author":"माखनलाल चतुर्वेदी","title":"कैदी और कोकिला \/ माखनलाल चतुर्वेदी"},{"poem":"पगली तेरा ठाट!\nकिया है रतनाम्बर परिधान\nअपने काबू नहीं,\nऔर यह सत्याचरण विधान!\n\nउन्मादक मीठे सपने ये,\nये न अधिक अब ठहरें,\nसाक्षी न हों, न्याय-मन्दिर में\nकालिन्दी की लहरें।\n\nडोर खींच मत शोर मचा,\nमत बहक, लगा मत जोर,\nमाँझी, थाह देखकर आ\nतू मानस तट की ओर ।\n\nकौन गा उठा? अरे!\nकरे क्यों ये पुतलियाँ अधीर?\nइसी कैद के बन्दी हैं\nवे श्यामल-गौर-शरीर।\n\nपलकों की चिक पर\nहृत्तल के छूट रहे फव्वारे,\nनि:श्वासें पंखे झलती हैं\nउनसे मत गुंजारे;\n\nयही व्याधि मेरी समाधि है,\nयही राग है त्याग;\nक्रूर तान के तीखे शर,\nमत छेदे मेरे भाग।\n\nकाले अंतस्तल से छूटी\nकालिन्दी की धार\nपुतली की नौका पर\nलायी मैं दिलदार उतार\n\nबादबान तानी पलकों ने,\nहा! यह क्या व्यापार!\nकैसे ढूँढ़ू हृदय-सिन्धु में\nछूट पड़ी पतवार!\n\nभूली जाती हूँ अपने को,\nप्यारे, मत कर शोर,\nभाग नहीं, गह लेने दे,\nअपने अम्बर का छोर।\n\nअरे बिकी बेदाम कहाँ मैं,\nहुई बड़ी तकसीर,\nधोती हूँ; जो बना चुकी\nहूँ पुतली में तसवीर;\n\nडरती हूँ दिखलायी पड़ती\nतेरी उसमें बंसी\nकुंज कुटीरे, यमुना तीरे\nतू दिखता जदुबंसी।\n\nअपराधी हूँ, मंजुल मूरत\nताकी, हा! क्यों ताकी?\nबनमाली हमसे न धुलेगी\nऐसी बाँकी झाँकी।\n\nअरी खोद कर मत देखे,\nवे अभी पनप पाये हैं,\nबड़े दिनों में खारे जल से,\nकुछ अंकुर आये हैं,\n\nपत्ती को मस्ती लाने दे,\nकलिका कढ़ जाने दे,\nअन्तर तर को, अन्त चीर कर,\nअपनी पर आने दे,\n\nही-तल बेध, समस्त खेद तज,\nमैं दौड़ी आऊँगी,\nनील सिंधु-जल-धौत चरण\nपर चढ़कर खो जाऊँगी।\n\n","author":"माखनलाल चतुर्वेदी","title":"कुंज कुटीरे यमुना तीरे \/ माखनलाल चतुर्वेदी"},{"poem":"सूझ! सलोनी, शारद-छौनी,\nयों न छका, धीरे-धीरे!\nफिसल न जाऊँ, छू भर पाऊँ,\nरी, न थका, धीरे-धीरे!\n\nकम्पित दीठों की कमल करों में ले ले,\nपलकों का प्यारा रंग जरा चढ़ने दे,\nमत चूम! नेत्र पर आ, मत जाय असाढ़,\nरी चपल चितेरी! हरियाली छवि काढ़!\n\nठहर अरसिके, आ चल हँस के,\nकसक मिटा, धीरे-धीरे!\n\nझट मूँद, सुनहाली धूल, बचा नयनों से\nमत भूल, डालियों के मीठे बयनों से,\nकर प्रकट विश्व-निधि रथ इठलाता, लाता\nयह कौन जगत के पलक खोलता आता?\n\nतू भी यह ले, रवि के पहले,\nशिखर चढ़ा, धीरे-धीरे।\n\nक्यों बाँध तोड़ती उषा, मौन के  प्रण के?\nक्यों श्रम-सीकर बह चले, फूल के, तृण के?\nकिसके भय से तोरण तस्र्-वृन्द लगाते?\nक्यों अरी अराजक कोकिल, स्वागत गाते?\n\nतू मत देरी से, रण-भेरी से\nशिखर गुँजा, धीरे-धीरे।\n\nफट पड़ा ब्रह्य! क्या छिपें? चलो माया में,\nपाषाणों पर पंखे झलती छाया में,\nबूढ़े शिखरों के बाल-तृणों में छिप के,\nझरनों की धुन पर गायें चुपके-चुपके\n\nहाँ, उस छलिया की, साँवलिया की,\nटेर लगे, धीरे-धीरे।\n\nतस्र्-लता सींखचे, शिला-खंड दीवार,\nगहरी सरिता है बन्द यहाँ का द्वार,\nबोले मयूर, जंजीर उठी झनकार,\nचीते की बोली, पहरे का `हुशियार'!\n\nमैं आज कहाँ हूँ, जान रहा हूँ,\nबैठ यहाँ, धीरे-धीरे।\n\nआपत का शासन, अमियों? अध-भूखे,\nचक्कर खाता हूँ सूझ और मैं सूखे,\nनिर्द्वन्द्व, शिला पर भले रहूँ आनन्दी,\nहो गया क़िन्तु सम्राट शैल का बन्दी।\n\nतू तस्र्-पुंजों, उलझी कुंजों से\nराह बता, धीरे-धीरे।\n\nरह-रह डरता हूँ, मैं नौका पर चढ़ते,\nडगमग मुक्ति की धारा में, यों बढ़ते,\nयह कहाँ ले चली कौन निम्नगा धन्या!\nवृन्दावन-वासिनी है क्या यह रवि-कन्या?\n\nयों मत भटकाये, होड़ लगाये,\nबहने दे, धीरे-धीरे\nऔर कंस के बन्दी से कुछ\nकहने दे, धीरे-धीरे!\n\n","author":"माखनलाल चतुर्वेदी","title":"गिरि पर चढ़ते, धीरे-धीर \/ माखनलाल चतुर्वेदी"},{"poem":"गिनो न मेरी श्वास,\nछुए क्यों मुझे विपुल सम्मान?\nभूलो ऐ इतिहास,\nखरीदे हुए विश्व-ईमान!!\nअरि-मुड़ों का दान,\nरक्त-तर्पण भर का अभिमान,\nलड़ने तक महमान,\nएक पँजी है तीर-कमान!\nमुझे भूलने में सुख पाती,\nजग की काली स्याही,\nदासो दूर, कठिन सौदा है\nमैं हूँ एक सिपाही!\n\nक्या वीणा की स्वर-लहरी का\nसुनूँ मधुरतर नाद?\nछि:! मेरी प्रत्यंचा भूले\nअपना यह उन्माद!\nझंकारों का कभी सुना है\nभीषण वाद विवाद?\nक्या तुमको है कुस्र्-क्षेत्र\nहलदी-घाटी की याद!\nसिर पर प्रलय, नेत्र में मस्ती,\nमुट्ठी में मन-चाही,\nलक्ष्य मात्र मेरा प्रियतम है,\nमैं हूँ एक सिपाही!\nखीचों राम-राज्य लाने को,\nभू-मंडल पर त्रेता!\nबनने दो आकाश छेदकर\nउसको राष्ट्र-विजेता\n\nजाने दो, मेरी किस\nबूते कठिन परीक्षा लेता,\nकोटि-कोटि `कंठों' जय-जय है\nआप कौन हैं, नेता?\nसेना छिन्न, प्रयत्न खिन्न कर,\nलाये न्योत तबाही,\nकैसे पूजूँ गुमराही को\nमैं हूँ एक सिपाही?\n\nबोल अरे सेनापति मेरे!\nमन की घुंडी खोल,\nजल, थल, नभ, हिल-डुल जाने दे,\nतू किंचित् मत डोल!\nदे हथियार या कि मत दे तू\nपर तू कर हुंकार,\nज्ञातों को मत, अज्ञातों को,\nतू इस बार पुकार!\nधीरज रोग, प्रतीक्षा चिन्ता,\nसपने बनें तबाही,\nकह `तैयार'! द्वार खुलने दे,\nमैं हूँ एक सिपाही!\n\nबदलें रोज बदलियाँ, मत कर\nचिन्ता इसकी लेश,\nगर्जन-तर्जन रहे, देख\nअपना हरियाला देश!\nखिलने से पहले टूटेंगी,\nतोड़, बता मत भेद,\nवनमाली, अनुशासन की\nसूजी से अन्तर छेद!\nश्रम-सीकर प्रहार पर जीकर,\nबना लक्ष्य आराध्य\nमैं हूँ एक सिपाही, बलि है\nमेरा अन्तिम साध्य!\n\nकोई नभ से आग उगलकर\nकिये शान्ति का दान,\nकोई माँज रहा हथकड़ियाँ\nछेड़ क्रांन्ति की तान!\nकोई अधिकारों के चरणों\nचढ़ा रहा ईमान,\n`हरी घास शूली के पहले\nकी'-तेरा गुण गान!\nआशा मिटी, कामना टूटी,\nबिगुल बज पड़ी यार!\nमैं हूँ एक सिपाही! पथ दे,\nखुला देख वह द्वार!!\n\n","author":"माखनलाल चतुर्वेदी","title":"सिपाही \/ माखनलाल चतुर्वेदी"},{"poem":"चल पडी चुपचाप सन-सन-सन हवा,\nडालियों को यों चिढाने-सी लगी,\nआंख की कलियां, अरी, खोलो जरा,\nहिल स्वपतियों को जगाने-सी लगी,\n\nपत्तियों की चुटकियां झट दीं बजा,\nडालियां कुछ ढुलमुलाने-सी लगीं।\nकिस परम आनंद-निधि के चरण पर,\nविश्व-सांसें गीत गाने-सी लगीं।\nजग उठा तरु-वृंद-जग, सुन घोषणा,\n\nपंछियों में चहचहाट मच गई,\nवायु का झोंका जहां आया वहां-\nविश्व में क्यों सनसनाहट मच गई?\n\n","author":"माखनलाल चतुर्वेदी","title":"वायु \/ माखनलाल चतुर्वेदी"},{"poem":"कौन पथ भूले, कि आये!\nस्नेह मुझसे दूर रहकर\nकौनसे वरदान पाये?\n\nयह किरन-वेला मिलन-वेला\nबनी अभिशाप होकर,\nऔर जागा जग, सुला\nअस्तित्व अपना पाप होकर;\nछलक ही उट्ठे, विशाल!\nन उर-सदन में तुम समाये।\n\nउठ उसाँसों ने, सजन,\nअभिमानिनी बन गीत गाये,\nफूल कब के सूख बीते,\nशूल थे मैंने बिछाये।\n\nशूल के अमरत्व पर\nबलि फूल कर मैंने चढ़ाये,\nतब न आये थे मनाये-\nकौन पथ भूले,  कि आये?\n\n","author":"माखनलाल चतुर्वेदी","title":"वरदान या अभिशाप? \/ माखनलाल चतुर्वेदी"},{"poem":"मत व्यर्थ पुकारे शूल-शूल,\nकह फूल-फूल, सह फूल-फूल।\nहरि को ही-तल में बन्द किये,\nकेहरि से कह नख हूल-हूल।\n\nकागों का सुन कर्त्तव्य-राग,\nकोकिल-काकलि को भूल-भूल।\nसुरपुर ठुकरा, आराध्य कहे,\nतो चल रौरव के कूल-कूल।\n\nभूखंड बिछा, आकाश ओढ़,\nनयनोदक ले, मोदक प्रहार,\nब्रह्यांड हथेली पर उछाल,\nअपने जीवन-धन को निहार।\n\n","author":"माखनलाल चतुर्वेदी","title":"बलि-पन्थी से \/ माखनलाल चतुर्वेदी"},{"poem":"प्राण अन्तर में लिये, पागल जवानी!\nकौन कहता है कि तू\nविधवा हुई, खो आज पानी?\n\nचल रहीं घड़ियाँ,\nचले नभ के सितारे,\nचल रहीं नदियाँ,\nचले हिम-खंड प्यारे;\nचल रही है साँस,\nफिर तू ठहर जाये?\nदो सदी पीछे कि \nतेरी लहर जाये?\n\nपहन ले नर-मुंड-माला, \nउठ, स्वमुंड सुमेस्र् कर ले;\nभूमि-सा तू पहन बाना आज धानी\nप्राण तेरे साथ हैं, उठ री जवानी!\n\nद्वार बलि का खोल\nचल, भूडोल कर दें,\nएक हिम-गिरि एक सिर\nका मोल कर दें\nमसल कर, अपने\nइरादों-सी, उठा कर,\nदो हथेली हैं कि\nपृथ्वी गोल कर दें?\n\nरक्त है? या है नसों में क्षुद्र पानी!\nजाँच कर, तू सीस दे-देकर जवानी?\n\nवह कली के गर्भ से, फल-\nरूप में, अरमान आया!\nदेख तो मीठा इरादा, किस\nतरह, सिर तान आया!\nडालियों ने भूमि स्र्ख लटका\nदिये फल, देख आली!\nमस्तकों को दे रही\nसंकेत कैसे, वृक्ष-डाली!\n\nफल दिये? या सिर दिये?त तस्र् की कहानी-\nगूँथकर युग में, बताती चल जवानी!\n\nश्वान के सिर हो-\nचरण तो चाटता है!\nभोंक ले-क्या सिंह\nको वह डाँटता है?\nरोटियाँ खायीं कि\nसाहस खा चुका है,\nप्राणि हो, पर प्राण से\nवह जा चुका है।\n\nतुम न खोलो ग्राम-सिंहों मे भवानी!\nविश्व की अभिमन मस्तानी जवानी!\n\nये न मग हैं, तव\nचरण की रखियाँ हैं,\nबलि दिशा की अमर\nदेखा-देखियाँ हैं।\nविश्व पर, पद से लिखे\nकृति लेख हैं ये,\nधरा तीर्थों की दिशा\nकी मेख हैं ये।\n\nप्राण-रेखा खींच दे, उठ बोल रानी,\nरी मरण के मोल की चढ़ती जवानी।\n\nटूटता-जुड़ता समय\n`भूगोल' आया,\nगोद में मणियाँ समेट\nखगोल आया,\nक्या जले बारूद?-\nहिम के प्राण पाये!\nक्या मिला? जो प्रलय\nके सपने न आये।\nधरा?- यह तरबूज\nहै दो फाँक कर दे,\n\nचढ़ा दे स्वातन्त्रय-प्रभू पर अमर पानी।\nविश्व माने-तू जवानी है, जवानी!\n\nलाल चेहरा है नहीं-\nफिर लाल किसके?\nलाल खून नहीं?\nअरे, कंकाल किसके?\nप्रेरणा सोयी कि\nआटा-दाल किसके?\nसिर न चढ़ पाया\nकि छाया-माल किसके?\n\nवेद की वाणी कि हो आकाश-वाणी,\nधूल है जो जग नहीं पायी जवानी।\n\nविश्व है असि का?-\nनहीं संकल्प का है;\nहर प्रलय का कोण\nकाया-कल्प का है;\nफूल गिरते, शूल\nशिर ऊँचा लिये हैं;\nरसों के अभिमान\nको नीरस किये हैं।\n\nखून हो जाये न तेरा देख, पानी,\nमर का त्यौहार, जीवन की जवानी।\n\n","author":"माखनलाल चतुर्वेदी","title":"जवानी \/ माखनलाल चतुर्वेदी"},{"poem":"छोड़ चले, ले तेरी कुटिया,\nयह लुटिया-डोरी ले अपनी,\nफिर वह पापड़ नहीं बेलने;\nफिर वह माल पडे  न जपनी।\n\nयह जागृति तेरी तू ले-ले,\nमुझको मेरा दे-दे सपना,\nतेरे शीतल सिंहासन से\nसुखकर सौ युग ज्वाला तपना।\n\nसूली का पथ ही सीखा हूँ,\nसुविधा सदा बचाता आया,\nमैं बलि-पथ का अंगारा हूँ,\nजीवन-ज्वाल जलाता आया।\n\nएक फूँक, मेरा अभिमत है,\nफूँक चलूँ जिससे नभ जल थल,\nमैं तो हूँ बलि-धारा-पन्थी,\nफेंक चुका कब का गंगाजल।\n\nइस चढ़ाव पर चढ़ न सकोगे,\nइस उतार से जा न सकोगे,\nतो तुम मरने का घर ढूँढ़ो,\nजीवन-पथ अपना न सकोगे।\n\nश्वेत केश?- भाई होने को-\nहैं ये श्वेत पुतलियाँ बाकी,\nआया था इस घर एकाकी,\nजाने दो मुझको एकाकी।\n\nअपना कृपा-दान एकत्रित\nकर लो, उससे जी बहला लें,\nयुग की होली माँग रही है,\nलाओ उसमें आग लगा दें।\n\nमत बोलो वे रस की बातें,\nरस उसका जिसकी तस्र्णाई,\nरस उसका जिसने सिर सौंपा,\nआगी लगा भभूत रमायी।\n\nजिस रस में कीड़े पड़ते हों,\nउस रस पर विष हँस-हँस डालो;\nआओ गले लगो, ऐ साजन!\nरेतो तीर, कमान सँभालो।\n\nहाय, राष्ट्र-मन्दिर में जाकर,\nतुमने पत्थर का प्रभू खोजा!\nलगे माँगने जाकर रक्षा\nऔर स्वर्ण-रूपे का बोझा?\n\nमैं यह चला पत्थरों पर चढ़,\nमेरा दिलबर वहीं मिलेगा,\nफूँक जला दें सोना-चाँदी,\nतभी क्रान्ति का समुन खिलेगा।\n\nचट्टानें चिंघाड़े हँस-हँस,\nसागर गरजे मस्ताना-सा,\nप्रलय राग अपना भी उसमें,\nगूँथ चलें ताना-बाना-सा,\n\nबहुत हुई यह आँख-मिचौनी,\nतुम्हें मुबारक यह वैतरनी,\nमैं साँसों के डाँड उठाकर,\nपार चला, लेकर युग-तरनी।\n\nमेरी आँखे, मातृ-भूमि से\nनक्षत्रों तक, खीचें रेखा,\nमेरी पलक-पलक पर गिरता\nजग के उथल-पुथल का लेखा!\n\nमैं पहला पत्थर मन्दिर का,\nअनजाना पथ जान रहा हूँ,\nगूड़ँ नींव में, अपने कन्धों पर\nमन्दिर अनुमान रहा हूँ।\n\nमरण और सपनों में\nहोती है मेरे घर होड़ा-होड़ी,\nकिसकी यह मरजी-नामरजी,\nकिसकी यह कौड़ी-दो कौड़ी?\n\nअमर राष्ट्र, उद्दण्ड राष्ट्र, उन्मुक्त राष्ट्र!\nयह मेरी बोली\nयह `सुधार' `समझौतों' बाली\nमुझको भाती नहीं ठठोली।\n\nमैं न सहूँगा-मुकुट और\nसिंहासन ने वह मूछ मरोरी,\nजाने दे, सिर, लेकर मुझको\nले सँभाल यह लोटा-डोरी!\n\n","author":"माखनलाल चतुर्वेदी","title":"अमर राष्ट्र \/ माखनलाल चतुर्वेदी"},{"poem":"क्यों मुझे तुम खींच लाये?\n\nएक गो-पद था, भला था,\nकब किसी के काम का था?\nक्षुद्ध तरलाई गरीबिन\nअरे कहाँ उलीच लाये?\n\nएक पौधा था, पहाड़ी\nपत्थरों में खेलता था,\nजिये कैसे, जब उखाड़ा\nगो अमृत से सींच लाये!\n\nएक पत्थर बेगढ़-सा\nपड़ा था जग-ओट लेकर,\nउसे और नगण्य दिखलाने,\nनगर-रव बीच लाये?\n\nएक वन्ध्या गाय थी\nहो मस्त बन में घूमती थी,\nउसे प्रिय! किस स्वाद से\nसिंगार वध-गृह बीच लाये?\n\nएक बनमानुष, बनों में,\nकन्दरों में, जी रहा था;\nउसे बलि करने कहाँ तुम,\nऐ उदार दधीच लाये?\n\nजहाँ कोमलतर, मधुरतम\nवस्तुएँ जी से सजायीं,\nइस अमर सौन्दर्य में, क्यों\nकर उठा यह कीच लाये?\n\nचढ़ चुकी है, दूसरे ही\nदेवता पर, युगों पहले,\nवही बलि निज-देव पर देने\nदृगों को मींच लाये?\n\nक्यों मुझे तुम खींच लाये?\n\n","author":"माखनलाल चतुर्वेदी","title":"उपालम्भ \/ माखनलाल चतुर्वेदी"},{"poem":"भाई, छेड़ो नहीं, मुझे\nखुलकर रोने दो।\nयह पत्थर का हृदय\nआँसुओं से धोने दो।\nरहो प्रेम से तुम्हीं\nमौज से मजुं महल में,\nमुझे दुखों की इसी\nझोपड़ी में सोने दो।\n\nकुछ भी मेरा हृदय\nन तुमसे कह पावेगा\nकिन्तु फटेगा, फटे\nबिना क्या रह पावेगा,\nसिसक-सिसक सानंद \nआज होगी श्री-पूजा,\nबहे कुटिल यह सौख्य,\nदु:ख क्यों बह पावेगा?\n\nवारूँ सौ-सौ श्वास\nएक प्यारी उसांस पर,\nहारूँ अपने प्राण, दैव,\nतेरे विलास पर\nचलो, सखे, तुम चलो,\nतुम्हारा कार्य चलाओ,\nलगे दुखों की झड़ी\nआज अपने निराश पर!\n\nहरि खोया है? नहीं,\nहृदय का धन खोया है,\nऔर, न जाने वहीं\nदुरात्मा मन खोया है।\nकिन्तु आज तक नहीं,\nहाय, इस तन को खोया,\nअरे बचा क्या शेष,\nपूर्ण जीवन खोया है!\n\nपूजा के ये पुष्प\nगिरे जाते हैं नीचे,\nवह आँसू का स्रोत\nआज किसके पद सींचे,\nदिखलाती, क्षणमात्र\nन आती, प्यारी किस भांति\nउसे भूतल पर खीचें।\n\n","author":"माखनलाल चतुर्वेदी","title":"मुझे रोने दो \/ माखनलाल चतुर्वेदी"},{"poem":"तुम मिले, प्राण में रागिनी छा गई!\n\nभूलती-सी जवानी नई हो उठी,\nभूलती-सी कहानी नई हो उठी,\nजिस दिवस प्राण में नेह बंसी बजी,\nबालपन की रवानी नई हो उठी।\nकिन्तु रसहीन सारे बरस रसभरे\nहो गए जब तुम्हारी छटा भा गई।\nतुम मिले, प्राण में रागिनी छा गई।\n\nघनों में मधुर स्वर्ण-रेखा मिली,\nनयन ने नयन रूप देखा, मिली-\nपुतलियों में डुबा कर नज़र की कलम\nनेह के पृष्ठ को चित्र-लेखा मिली;\nबीतते-से दिवस लौटकर आ गए\nबालपन ले जवानी संभल आ गई।\n\nतुम मिले, प्राण में रागिनी छा गई।\n\nतुम मिले तो प्रणय पर छटा छा गई,\nचुंबनों, सावंली-सी घटा छा गई,\nएक युग, एक दिन, एक पल, एक क्षण\nपर गगन से उतर चंचला आ गई।\n\nप्राण का दान दे, दान में प्राण ले\nअर्चना की अमर चाँदनी छा गई।\nतुम मिले, प्राण में रागिनी छा गई।\n\n","author":"माखनलाल चतुर्वेदी","title":"तुम मिले \/ माखनलाल चतुर्वेदी"},{"poem":"बदरिया थम-थनकर झर री!\nसागर पर मत भरे अभागन\nगागर को भर री!\n\nबदरिया थम-थमकर झर री!\nएक-एक, दो-दो बूँदों में\nबंधा सिन्धु का मेला,\nसहस-सहस बन विहंस उठा है\nयह बूँदों का रेला।\nतू खोने से नहीं बावरी,\nपाने से डर री!\n\nबदरिया थम-थमकर झर री!\nजग आये घनश्याम देख तो,\nदेख गगन पर आगी,\nतूने बूंद, नींद खितिहर ने\nसाथ-साथ ही त्यागी।\nरही कजलियों की कोमलता \nझंझा को बर री!\n\nबदरिया थम-थमकर झर री!\n\n","author":"माखनलाल चतुर्वेदी","title":"बदरिया थम-थमकर झर री ! \/ माखनलाल चतुर्वेदी"},{"poem":"हम कहते हैं बुरा न मानो, यौवन मधुर सुनहली छाया।\nसपना है, जादू है, छल है ऐसा\nपानी पर बनती-मिटती रेखा-सा,\nमिट-मिटकर दुनियाँ देखे रोज़ तमाशा।\nयह गुदगुदी, यही बीमारी,\nमन हुलसावे, छीजे काया।\nहम कहते हैं बुरा न मानो, यौवन मधुर सुनहली छाया।\nवह आया आँखों में, दिल में, छुपकर,\nवह आया सपने में, मन में, उठकर,\nवह आया साँसों में से रुक-रुककर।\nहो न पुरानी, नई उठे फिर\nकैसी कठिन मोहनी माया!\nहम कहते हैं बुरा न मानो, यौवन मधुर सुनहली छाया।\n\nरचनाकाल: खण्डवा-१९४०\n\n","author":"माखनलाल चतुर्वेदी","title":"यौवन का पागलपन \/ माखनलाल चतुर्वेदी"},{"poem":"संपूरन कै संग अपूरन झूला झूलै री,\nदिन तो दिन, कलमुँही साँझ भी अब तो फूलै री।\nगड़े  हिंडोले, वे अनबोले मन में वृन्दावन में,\nनिकल पड़ेंगे डोले सखि अब  भू में और गगन में,\nऋतु में और ऋचा में कसके रिमझिम-रिमझिम बरसन,\nझांकी ऐसी सजी झूलना भी जी भूलै री,\nसंपूरन के संग अपूरन झूला झूलै री।\nरूठन में पुतली पर जी की जूठन डोलै री,\nअनमोली साधों में मुरली मोहन बोलै री,\nकरतालन में बँध्यो न रसिया, वह तालन में दीख्यो,\nभागूँ कहाँ कलेजौ कालिंदी मैं हूलै री।\nसंपूरन के संग अपूरन झूला झूलै री।\nनभ के नखत उतर बूँदों में बागों फूल उठे री,\nहरी-हरी डालन राधा माधव से झूल उठे री,\nआज प्रणव ने प्रणय भीख से कहा कि नैन उठा तो,\nसाजन दीख न जाय संभालो जरा दुकूलै री,\nदिन तो दिन, कलमुँही साँझ भी अब तो फूलै री,\nसंपूरन के संग अपूरन झूला झूलै री।\n\n","author":"माखनलाल चतुर्वेदी","title":"झूला झूलै री \/ माखनलाल चतुर्वेदी"},{"poem":"क्या कहा कि यह घर मेरा है?\nजिसके रवि उगें जेलों में,\nसंध्या होवे वीरानों मे,\nउसके कानों में क्यों कहने\nआते हो? यह घर मेरा है?\n\nहै नील चंदोवा तना कि झूमर\nझालर उसमें चमक रहे,\nक्यों घर की याद दिलाते हो,\nतब सारा रैन-बसेरा है?\nजब चाँद मुझे नहलाता है,\nसूरज रोशनी पिन्हाता है,\nक्यों दीपक लेकर कहते हो,\nयह तेरा दीपक लेकर कहते हो,\nयह तेरा है, यह मेरा है?\n\nये आए बादल घूम उठे,\nये हवा के झोंके झूम उठे,\nबिजली की चमचम पर चढ़कर\nगीले मोती भू चूम उठे;\nफिर सनसनाट का ठाठ बना,\nआ गई हवा, कजली गाने,\nआ गई रात, सौगात लिए,\nये गुलसबो मासूम उठे।\nइतने में कोयल बोल उठी,\nअपनी तो दुनिया डोल उठी,\nयह अंधकार का तरल प्यार\nसिसकें बन आयीं जब मलार;\nमत घर की याद दिलाओ तुम\nअपना तो काला डेरा है।\n\nकलरव, बरसात, हवा ठंडी,\nमीठे दाने, खारे मोती,\nसब कुछ ले, लौटाया न कभी,\nघरवाला महज़ लुटेरा है।\n\nहो मुकुट हिमालय पहनाता\nसागर जिसके पद धुलवाता,\nयह बंधा बेड़ियों में मंदिर,\nमस्जिद, गुस्र्द्वारा मेरा है।\nक्या कहा कि यह घर मेरा है?\n\n","author":"माखनलाल चतुर्वेदी","title":"घर मेरा है? \/ माखनलाल चतुर्वेदी"},{"poem":"तू न तान की मरोर\nदेख, एक साथ चल,\nतू न ज्ञान-गर्व-मत्त--\nशोर, देख साथ चल।\n\nसूझ की हिलोर की \nहिलोरबाज़ियाँ न खोज,\nतू न ध्येय की धरा--\nगुंजा, न तू जगा मनोज।\n\nतू न कर घमंड, अग्नि,\nजल, पवन, अनंग संग\nभूमि आसमान का चढ़े\nन अर्थ-हीन रंग।\n\nबात वह नहीं मनुष्य\nदेवता बना फिरे,\nथा कि राग-रंगियों--\nघिरा, बना-ठना फिरे।\n\nबात वह नहीं कि--\nबात का निचोड़ वेद हो,\nबात वह नहीं कि-\nबात में हज़ार भेद हो।\n\nस्वर्ग की तलाश में \nन भूमि-लोक भूल देख,\nखींच रक्त-बिंदुओं--\nभरी, हज़ार स्वर्ण-रेख।\n\nबुद्धि यन्त्र है, चला;\nन बुद्धि का गुलाम हो।\nसूझ अश्व है, चढ़े--\nचलो, कभी न शाम हो।\n\nशीश की लहर उठे--\nफसल कि, एक शीश दे।\nपीढ़ियाँ बरस उठें\nहज़ार शीश शीश ले।\n\nभारतीय नीलिमा\nजगे कि टूट-टूट बंद\nस्वप्न सत्य हों, बहार--\nगा उठे अमंद छन्द।\n\nरचनाकाल: सत्यनारायण कुटीर, प्रयाग--१९४८\n\n","author":"माखनलाल चतुर्वेदी","title":"तान की मरोर \/ माखनलाल चतुर्वेदी"},{"poem":"चाह नहीं मैं सुरबाला के\nगहनों में गूँथा जाऊँ,\nचाह नहीं प्रेमी-माला में\nबिंध प्यारी को ललचाऊँ,\nचाह नहीं, सम्राटों के शव\nपर, हे हरि, डाला जाऊँ\nचाह नहीं, देवों के सिर पर,\nचढ़ूँ भाग्य पर इठलाऊँ!\nमुझे तोड़ लेना वनमाली!\nउस पथ पर देना तुम फेंक,\nमातृभूमि पर शीश चढ़ाने\nजिस पथ जावें वीर अनेक।\n\n","author":"माखनलाल चतुर्वेदी","title":"पुष्प की अभिलाषा \/ माखनलाल चतुर्वेदी"},{"poem":"मधुर! तुम्हारा चित्र बन गया\nकुछ नीले कुछ श्वेत गगन पर \nहरे-हरे घन श्यामल वन पर\nद्रुत असीम उद्दण्ड पवन पर \nचुम्बन आज पवित्र बन गया,\nमधुर! तुम्हारा चित्र बन गया।\n\nतुम आए, बोले, तुम खेले\nदिवस-रात्रि बांहों पर झेले\nसाँसों में तूफान सकेले\nजो ऊगा वह मित्र बन गया,\nमधुर! तुम्हारा चित्र बन गया।\n\nये टिमटिम-पंथी ये तारे\nपहरन मोती जड़े तुम्हारे\nविस्तृत! तुम जीते हम हारे!\nचाँद साथ सौमित्र बन गया।\nमधुर! तुम्हारा चित्र बन गया।\n\n","author":"माखनलाल चतुर्वेदी","title":"तुम्हारा चित्र \/ माखनलाल चतुर्वेदी"},{"poem":"क्या आकाश उतर आया है\nदूबों के दरबार में?\n\nनीली भूमि हरी हो आई\nइस किरणों के ज्वार में!\nक्या देखें तरुओं को उनके\nफूल लाल अंगारे हैं;\n\nबन के विजन भिखारी ने\nवसुधा में हाथ पसारे हैं।\nनक्शा उतर गया है, बेलों\nकी अलमस्त जवानी का\nयुद्ध ठना, मोती की लड़ियों से\nदूबों के पानी का!\n\nतुम न नृत्य कर उठो मयूरी,\nदूबों की हरियाली पर;\nहंस तरस खाएँ उस मुक्ता\nबोने वाले माली पर!\nऊँचाई यों फिसल पड़ी है\nनीचाई के प्यार में!\nक्या आकाश उतर आया है\nदूबों के दरबार में?\n\n","author":"माखनलाल चतुर्वेदी","title":"दूबों के दरबार में \/ माखनलाल चतुर्वेदी"},{"poem":"चादर-सी ओढ़ कर ये छायाएँ\nतुम कहाँ चले यात्री, पथ तो है बाएँ।\n\nधूल पड़ गई है पत्तों पर डालों लटकी किरणें\nछोटे-छोटे पौधों को चर रहे बाग में हिरणें,\nदोनों हाथ बुढ़ापे के थर-थर काँपे सब ओर\nकिन्तु आँसुओं का होता है कितना पागल ज़ोर-\nबढ़ आते हैं, चढ़ आते हैं, गड़े हुए हों जैसे\nउनसे बातें कर पाता हूँ कि मैं कुछ जैसे-तैसे।\nपर्वत की घाटी के पीछे लुका-छिपी का खेल\nखेल रही है वायु शीश पर सारी दनिया झेल।\n\nछोटे-छोटे खरगोशों से उठा-उठा सिर बादल\nकिसको पल-पल झांक रहे हैं आसमान के पागल?\nये कि पवन पर, पवन कि इन पर, फेंक नज़र की डोरी\nखींच रहे हैं किसका मन ये दोनों चोरी-चोरी?\nफैल गया है पर्वत-शिखरों तक बसन्त मनमाना,\nपत्ती, कली, फूल, डालों में दीख रहा मस्ताना।\n\n","author":"माखनलाल चतुर्वेदी","title":"बसंत मनमाना \/ माखनलाल चतुर्वेदी"},{"poem":"तुम मन्द चलो,\nध्वनि के खतरे बिखरे मग में-\nतुम मन्द चलो।\n\nसूझों का पहिन कलेवर-सा,\nविकलाई का कल जेवर-सा,\nघुल-घुल आँखों के पानी में-\nफिर छलक-छलक बन छन्द चलो।\nपर मन्द चलो।\n\nप्रहरी पलकें? चुप, सोने दो!\nधड़कन रोती है? रोने दो!\nपुतली के अँधियारे जग में-\nसाजन के मग स्वच्छन्द चलो।\nपर मन्द चलो।\n\nये फूल, कि ये काँटे आली,\nआये तेरे बाँटे आली!\nआलिंगन में ये सूली हैं-\nइनमें मत कर फर-फन्द चलो।\nतुम मन्द चलो।\n\nओठों से ओठों की रूठन,\nबिखरे प्रसाद, छुटे जूठन,\nयह दण्ड-दान यह रक्त-स्नान,\nकरती चुपचाप पसंद चलो।\nपर मन्द चलो।\n\nऊषा, यह तारों की समाधि,\nयह बिछुड़न की जगमगी व्याधि,\nतुम भी चाहों को दफनाती,\nछवि ढोती, मत्त गयन्द चलो।\nपर मन्द चलो।\n\nसारा हरियाला, दूबों का,\nओसों के आँसू ढाल उठा,\nलो साथी पाये-भागो ना,\nबन कर सखि, मत्त मरंद चलो।\nतुम मन्द चलो।\n\nये कड़ियाँ हैं, ये घड़ियाँ हैं\nपल हैं, प्रहार की लड़ियाँ हैं\nनीरव निश्वासों पर लिखती-\nअपने सिसकन, निस्पन्द चलो।\nतुम मन्द चलो।\n\n","author":"माखनलाल चतुर्वेदी","title":"तुम मन्द चलो  \/ माखनलाल चतुर्वेदी"},{"poem":"जागना अपराध!\nइस विजन-वन गोद में सखि,\nमुक्ति-बन्धन-मोद में सखि,\nविष-प्रहार-प्रमोद में सखि,\n\nमृदुल भावों\nस्नेह दावों\nअश्रु के अगणित अभावों का शिकारी-\nआ गया विध व्याध;\nजागना अपराध!\nबंक वाली, भौंह काली,\nमौत, यह अमरत्व ढाली,\nकस्र्ण धन-सी,\nतरल घन -सी\nसिसकियों के सघन वन-सी,\nश्याम-सी,\nताजे, कटे-से,\nखेत-सी असहाय,\nकौन पूछे?\nपुस्र्ष या पशु\nआय चाहे जाय,\nखोलती सी शाप,\nकसकर बाँधती वरदान-\nपाप में-\nकुछ आप खोती\nआप में-\nकुछ मान।\nध्यान में, घुन में,\nहिये में, घाव में,\nशर में,\nआँख मूँदें,\nले रही विष को-\nअमृत के भाव!\nअचल पलक,\nअचंचला पुतली\nयुगों के बीच,\nदबी-सी,\nउन तरल बूँदों से\nकलेजा सींच,\nखूब अपने से\nलपेट-लपेट\nपरम अभाव,\nचाव से बोली,\nप्रलय की साध-\nजागना अपराध!\n\n","author":"माखनलाल चतुर्वेदी","title":"जागना अपराध \/ माखनलाल चतुर्वेदी"},{"poem":"यह किसका मन डोला?\nमृदुल पुतलियों के उछाल पर,\nपलकों के हिलते तमाल पर,\nनि:श्वासों के ज्वाल-जाल पर,\nकौन लिख रहा व्यथा कथा?\n\nकिसका धीरज `हाँ' बोला?\nकिस पर बरस पड़ीं यह घड़ियाँ\nयह किसका मन डोला?\n\nकस्र्णा के उलझे तारों से,\nविवश बिखरती  मनुहारों से,\nआशा के टूटे द्वारों से-\nझाँक-झाँककर, तरल शाप में-\n\nकिसने यों वर घोला\nकैसे काले दाग पड़ गये!\nयह किसका मन डोला?\n\nफूटे क्यों अभाव के छाले,\nपड़ने लगे ललक के लाले,\nयह कैसे सुहाग पर ताले!\nअरी मधुरिमा पनघट पर यह-\n\nघट का बंधन खोला?\nगुन की फाँसी टूटी लखकर\nयह किसका मन डोला?\n\nअंधकार के श्याम तार पर,\nपुतली का वैभव निखारकर,\nवेणी की गाँठें सँवारकर,\nचाँद और तम में प्रिय कैसा-\n\nयह रिश्ता मुँह-बोला?\nवेणु और वेणी में झगड़ा\nयह किसका मन डोला?\n\nबेचारा गुलाब था चटका\nउससे भूमि-कम्प का झटका\nलेखा, और सजनि घट-घट का!\nयह धीरज, सतपुड़ा शिखर-\n\nसा स्थिर, हो गया हिंडोला,\nफूलों के रेशे की फाँसी\nयह किसका मन डोला?\n\nएक आँख में सावन छाया,\nदूजी में भादों भर आया\nघड़ी झड़ी थी, झड़ी घड़ी थी\nगरजन, बरसन, पंकिल, मलजल,\n\nछुपा `सुवर्ण खटोला'\nरो-रो खोया चाँद हाय री?\nयह किसका मन डोला?\n\nमैं बरसी तो बाढ़ मुझी में?\nदीखे आँखों, दूखे जी में\nयह दूरी करनी, कथनी में\nदैव, स्नेह के अन्तराल से\n\nगरल गले चढ़ बोला\nमैं साँसों के पद सुहला ली\nयह किसका मन डोला?\n\n","author":"माखनलाल चतुर्वेदी","title":"यह किसका मन डोला \/ माखनलाल चतुर्वेदी"},{"poem":"चलो छिया-छी हो अन्तर में!\nतुम चन्दा\nमैं रात सुहागन\n\nचमक-चमक उट्ठें आँगन में\nचलो छिया-छी हो अन्तर में!\n\nबिखर-बिखर उट्ठो, मेरे धन,\nभर काले अन्तस पर कन-कन,\nश्याम-गौर का अर्थ समझ लें\n\nजगत पुतलियाँ शून्य प्रहर में\nचलो छिया-छी हो अन्तर में!\n\nकिरनों के भुज, ओ अनगिन कर \nमेलो, मेरे काले जी पर \nउमग-उमग उट्ठे रहस्य,\n\nगोरी बाँहों का श्याम सुन्दर में\nचलो छिया-छी हो अन्तर में!\n\nमत देखो, चमकीली किरनो\nजग को, ओ चाँदी के साजन!\nकहीं चाँदनी मत मिल जावे\n\nजग-यौवन की लहर-लहर में\nचलो छिया-छी हो अन्तर में!\n\nचाहों-सी, आहों-सी, मनु-\nहारों-सी, मैं हूँ श्यामल-श्यामल\nबिना हाथ आये छुप जाते\n\nहो, क्यों! प्रिय किसके मंदिर में\nचलो छिया-छी हो अन्तर में!\n\nकोटि कोटि दृग! मैं जगमग जो-\nहूँ काले स्वर, काले क्षण गिन,\nओ उज्ज्वल श्रम कुछ छू दो\n\nपटरानी को तुम अमर उभर में\nचलो छिया-छी हो अन्तर में!\n\nचमकीले किरनीले शस्त्रों\nकाट रहे तम श्यामल तिल-तिल\nऊषा का मरघट साजोगे?\n\nयही लिख सके चार पहर में?\nचलो छिया-छी हो अन्तर में!\n\nये अंगारे, कहते आये\nये जी के टुकडे, ये तारे\n`आज मिलोगे’, `आज मिलोगे',\n\nपर हम मिलें न दुनिया-भर में\nचलो छिया-छी हो अन्तर में!\n\n","author":"माखनलाल चतुर्वेदी","title":"चलो छिया-छी हो अन्तर में \/ माखनलाल चतुर्वेदी"},{"poem":"भाई, छेड़ो नहीं, मुझे\nखुलकर रोने दो\nयह पत्थर का हृदय\nआँसुओं से धोने दो,\nरहो प्रेम से तुम्हीं\nमौज से मंजु महल में,\nमुझे दुखों की इसी\nझोपड़ी में सोने दो।\n\nकुछ भी मेरा हृदय\nन तुमसे कह पायेगा,\nकिन्तु फटेगा; फटे-\nबिना क्यों रह पायेगा;\nसिसक-सिसक सानंद\nआज होगी श्री-पूजा,\nबहे कुटिल यह सुख\nदु:ख क्यों बह पायेगा।\n\nवारूँ सौ-सौ श्वास\nएक प्यारी उसाँस पर,\nहारूँ, अपने प्राण, दैव\nतेरे विलास पर,\nचलो, सखे तुम चलो\nतुम्हारा कार्य चलाओ\nलगे दुखों की झड़ी\nआज अपने निराश पर!\n\nहरि खोया है? नहीं,\nहृदय का धन खोया है,\nऔर, न जाने वहीं\nदुरात्मा मन खोया है\nकिन्तु आज तक नहीं\nहाय इस तन को खोया,\nअरे बचा क्या शेष,\nपूर्ण जीवन खोया है।\n\nपूजा के ये पुष्प-\nगिरे जाते हैं नीचें,\nयह आँसू का स्रोत\nआज किसके पद सींचे,\nदिखलाती, क्षण मात्र\nन आती, प्यारी प्रतिमा\nयह दुखिया किस भाँति\nउसे भूतल पर खींचे!\n\n","author":"माखनलाल चतुर्वेदी","title":"भाई, छेड़ो नही, मुझे \/ माखनलाल चतुर्वेदी"},{"poem":"उस प्रभात, तू बात न माने,\nतोड़ कुन्द कलियाँ ले आई,\nफिर उनकी पंखड़ियाँ तोड़ीं\nपर न वहाँ तेरी छवि पाई,\n\nकलियों का यम मुझ में धाया\nतब साजन क्यों दौड़ न आया?\n\nफिर पंखड़ियाँ ऊग उठीं वे\nफूल उठी, मेरे वनमाली!\nकैसे, कितने हार बनाती\nफूल उठी जब डाली-डाली!\n\nसूत्र, सहारा, ढूँढं न पाया\nतू, साजन, क्यों दौड़ न आया?\n\nदो-दो हाथ तुम्हारे मेरे\nप्रथम `हार' के हार बनाकर,\nमेरी `हारों' की वन माला\nफूल उठी तुझको पहिनाकर,\n\nपर तू था सपनों पर छाया\nतू साजन, क्यों दौड़ न आया?\n\nदौड़ी मैं, तू भाग न जाये,\nडालूँ गलबहियों की माला\nफूल उठी साँसों की धुन पर\nमेरी `हार', कि तेरी `माला'!\n\nतू छुप गया, किसी ने गाया-\nरे साजन, क्यों दौड़ न आया!\n\nजी की माल, सुगंध नेह की\nसूख गई, उड़ गई, कि तब तू\nदूलह बना; दौड़कर बोला\nपहिना दो सूखी वनमाला।\n\nमैं तो होश समेट न पाई\nतेरी स्मृति में प्राण छुपाया,\n\nयुग बोला, तू अमर तस्र्ण है\nमति ने स्मृति आँचल सरकाया,\nजी में खोजा, तुझे न पाया\nतू साजन, क्यों दौड़ न आया?\n\n","author":"माखनलाल चतुर्वेदी","title":"उस प्रभात, तू बात न माने \/ माखनलाल चतुर्वेदी"},{"poem":"ऊषा के सँग, पहिन अरुणिमा\nमेरी सुरत बावली बोली-\nउतर न सके प्राण सपनों से,\nमुझे एक सपने में ले ले।\nमेरा कौन कसाला झेले?\n\nतेर एक-एक सपने पर \nसौ-सौ जग न्यौछावर राजा।\nछोड़ा तेरा जगत-बखेड़ा\nचल उठ, अब सपनों में खेलें?\nमेरा कौन कसाला झेले?\n\nदेख, देख, उस ओर `मित्र' की\nइस बाजू पंकज की दूरी,\nऔर देख उसकी किरनों में\nयह हँस-हँस जय माला मेले।\nमेरा कौन कसाला झेले?\n\nपंकज का हँसना,\nमेरा रो देना,\nक्या अपराध हुआ यह?\nकि मैं जन्म तुझमें ले आया\nउपजा नहीं कीच के ढेले।\nमेरा कौन कसाला झेले?\n\nतो भी मैं ऊषा के स्वर में\nफूल-फूल मुख-पंकज धोकर\nजी, हँस उठी आँसुओं में से\nछुपी वेदना में रस घोले।\nमेरा कौन कसाला झेले?\n\nकितनी दूर?\nकि इतनी दूरी!\nऊगे भले प्रभाकर मेरे,\nक्यों ऊगे? जी पहुँच न पाता\nयह अभाग अब किससे खेले?\nमेरा कौन कसाला झेले?\n\nप्रात: आँसू ढुलकाकर भी\nखिली पखुड़ियाँ, पंकज किलके,\nमैं भाँवरिया खेल न जानी\nअपने साजन से हिल-मिल के।\nमेरा कौन कसाला झेले?\n\nदर्पण देखा, यह क्या दीखा?\nमेरा चित्र, कि तेरी छाया?\nमुसकाहट पर चढ़कर बैरी\nरहा बिखेरे चमक के ढेले,\nमेरा कौन कसाला झेले?\n\nयह प्रहार? चोखा गठ-बंधन!\nचुंबन में यह मीठा दंशन।\n`पिये इरादे, खाये संकट'\nइतना क्या कम है अपनापन?\nबहुत हुआ, ये चिड़ियाँ चहकीं,\nले सपने फूलों में ले ले।\nमेरा कौन कसाला झेले?\n\n","author":"माखनलाल चतुर्वेदी","title":"ऊषा के सँग, पहिन अरुणिमा \/ माखनलाल चतुर्वेदी"},{"poem":"मधुर-मधुर कुछ गा दो मालिक!\nप्रलय-प्रणय की मधु-सीमा में\nजी का विश्व बसा दो मालिक!\n\nरागें हैं लाचारी मेरी,\nतानें बान तुम्हारी मेरी,\nइन रंगीन मृतक खंडों पर,\nअमृत-रस ढुलका दो मालिक!\nमधुर-मधुर कुछ गा दो मालिक!\n\nजब मेरा अलगोजा बोले,\nबल का मणिधर, स्र्ख रख डोले,\nखोले श्याम-कुण्डली विष को\nपथ-भूलना सिखा दो मालिक!\nमधुर-मधुर कुछ गा दो मालिक!\n\nकठिन पराजय है यह मेरी\nछवि न उतर पाई प्रिय तेरी\nमेरी तूली को रस में भर,\nतुम भूलना सिखा दो मालिक!\nमधुर-मधुर कुछ गा दो मालिक!\n\nप्रहर-प्रहर की लहर-लहर पर\nतुम लालिमा जगा दो मालिक!\nमधुर-मधुर कुछ गा दो मालिक!\n\n","author":"माखनलाल चतुर्वेदी","title":"मधुर-मधुर कुछ गा दो मालिक \/ माखनलाल चतुर्वेदी"},{"poem":"आज नयन के बँगले में\nसंकेत पाहुने आये री सखि!\n\nजी से उठे\nकसक पर बैठे\nऔर बेसुधी-\nके बन घूमें\nयुगल-पलक\nले चितवन मीठी,\nपथ-पद-चिह्न\nचूम, पथ भूले!\nदीठ डोरियों पर\nमाधव को\n\nबार-बार मनुहार थकी मैं\nपुतली पर बढ़ता-सा यौवन\nज्वार लुटा न निहार सकी मैं!\nदोनों कारागृह पुतली के\nसावन की झर लाये री सखि!\n\nआज नयन के बँगले में\nसंकेत पाहुने आये री सखि!\n\n","author":"माखनलाल चतुर्वेदी","title":"आज नयन के बँगले में \/ माखनलाल चतुर्वेदी"},{"poem":"यह अमर निशानी किसकी है?\nबाहर से जी, जी से बाहर-\nतक, आनी-जानी किसकी है?\nदिल से, आँखों से, गालों तक-\nयह तरल कहानी किसकी है?\nयह अमर निशानी किसकी है?\n\nरोते-रोते भी आँखें मुँद-\nजाएँ, सूरत दिख जाती है,\nमेरे आँसू में मुसक मिलाने\nकी नादानी किसकी है?\nयह अमर निशानी किसकी है?\n\nसूखी अस्थि, रक्त भी सूखा\nसूखे दृग के झरने\nतो भी जीवन हरा! कहो\nमधु भरी जवानी किसकी है?\nयह अमर निशानी किसकी है?\n\nरैन अँधेरी, बीहड़ पथ है,\nयादें थकीं अकेली,\nआँखें मूँदें जाती हैं\nचरणों की बानी किसकी है?\nयह अमर निशानी किसकी है?\n\nआँखें झुकीं पसीना उतरा,\nसूझे ओर न ओर न छोर,\nतो भी बढ़ूँ, खून में यह\nदमदार रवानी किसकी है?\nयह अमर निशानी किसकी है?\n\nमैंने कितनी धुन से साजे\nमीठे सभी इरादे\nकिन्तु सभी गल गए, कि\nआँखें पानी-पानी किसकी है?\nयह अमर निशानी किसकी है?\n\nजी पर, सिंहासन पर,\nसूली पर, जिसके संकेत चढ़ूँ\nआँखों में चुभती-भाती\nसूरत मस्तानी किसकी है?\nयह अमर निशानी किसकी है?\n\n","author":"माखनलाल चतुर्वेदी","title":"यह अमर निशानी किसकी है? \/ माखनलाल चतुर्वेदी"},{"poem":"मचल मत, दूर-दूर, ओ मानी!\nउस सीमा-रेखा पर\nजिसके ओर न छोर निशानी;\nमचल मत, दूर-दूर, ओ मानी!\n\nघास-पात से बनी वहीं\nमेरी कुटिया मस्तानी,\nकुटिया का राजा ही बन\nरहता कुटिया की रानी! \nमचल मत, दूर-दूर, ओ मानी!\n\nराज-मार्ग से परे, दूर, पर\nपगडंडी को छू कर\nअश्रु-देश के भूपति की है\nबनी जहाँ रजधानी ।\nमचल मत, दूर-दूर, ओ मानी!\n\nआँखों में दिलवर आता है,\nसैन-नसैनी चढ़कर,\nपलक बाँध पुतली में\nझूले देती कस्र्ण कहानी।\nमचल मत, दूर-दूर, ओ मानी!\n\nप्रीति-पिछौरी भीगा करती\nपथ जोहा करती हूँ,\nजहाँ गवन की सजनि\nरमन के हाथों खड़ी बिकानी।\nमचल मत, दूर-दूर, ओ मानी!\n\nदो प्राणों में मचे न माधव\nबलि की आँख मिचौनी,\nजहाँ काल से कभी चुराई\nजाती नहीं जवानी।\nमचल मत, दूर-दूर, ओ मानी!\n\nभोजन है उल्लास, जहाँ\nआँखों का पानी, पानी!\nपुतली परम बिछौना है\nओढ़नी पिया की बानी।\nमचल मत, दूर-दूर, ओ मानी!\n\nप्रान-दाँव की कुंज-गली\nहै, गो-गन बीचों बैठी,\nएक अभागिन बनी श्याम धन\nबनकर राधारानी।\nमचल मत, दूर-दूर, ओ मानी!\n\nसोते हैं सपने, ओ पंथी!\nमत चल, मत चल, मत चल,\nनजर लगे मत, मिट मत जाये\nसाँसों की नादानी।\nमचल मत, दूर-दूर, ओ मानी!\n\n","author":"माखनलाल चतुर्वेदी","title":"मचल मत, दूर-दूर, ओ मानी \/ माखनलाल चतुर्वेदी"},{"poem":"अंजलि के फूल गिरे जाते हैं\nआये आवेश फिरे जाते हैं।\n\nचरण-ध्वनि पास-दूर कहीं नहीं\nसाधें आराधनीय रही नहीं\nउठने,उठ पड़ने की बात रही\nसाँसों से गीत बे-अनुपात रही\n\nबागों में पंखनियाँ झूल रहीं\nकुछ अपना, कुछ सपना भूल रहीं\nफूल-फूल धूल लिये मुँह बाँधे\nकिसको अनुहार रही चुप साधे\n\nदौड़ के विहार उठो अमित रंग\nतू ही `श्रीरंग' कि मत कर विलम्ब\nबँधी-सी पलकें मुँह खोल उठीं\nकितना रोका कि मौन बोल उठीं\nआहों का रथ माना भारी है\nचाहों में क्षुद्रता कुँआरी है\n\nआओ तुम अभिनव उल्लास भरे\nनेह भरे, ज्वार भरे, प्यास भरे\nअंजलि के फूल गिरे जाते हैं\nआये आवेश फिरे जाते हैं।।\n\n","author":"माखनलाल चतुर्वेदी","title":"अंजलि के फूल गिरे जाते हैं \/ माखनलाल चतुर्वेदी"},{"poem":"क्या आकाश उतर आया है\nदूबों के दरबार में\nनीली भूमि हरि हो आई\nइस किरणों के ज्वार में।\n\nक्या देखें तरुओं को, उनके\nफूल लाल अंगारे हैं\nवन के विजन भिखारी ने\nवसुधा में हाथ पसारे हैं।\n\nनक्शा उतर गया है बेलों\nकी अलमस्त जवानी का\nयुद्ध ठना, मोती की लड़ियों\nसे दूबों के पानी का।\n\nतुम न नृत्य कर उठो मयूरी\nदूबों की हरियाली पर\nहंस तरस खायें उस-\nमुक्ता बोने वाले माली पर।\n\nऊँचाई यों फिसल पड़ी है\nनीचाई के प्यार में,\nक्या आकाश उतर आया है\nदूबों के दरबार में?\n\n","author":"माखनलाल चतुर्वेदी","title":"क्या आकाश उतर आया है \/ माखनलाल चतुर्वेदी"},{"poem":"कैसी है पहिचान तुम्हारी\nराह भूलने पर मिलते हो!\n\nपथरा चलीं पुतलियाँ, मैंने\nविविध धुनों में कितना गाया\nदायें-बायें, ऊपर-नीचे\nदूर-पास तुमको कब पाया\n\nधन्य-कुसुम! पाषाणों पर ही\nतुम खिलते हो तो खिलते हो।\nकैसी है पहिचान तुम्हारी\nराह भूलने पर मिलते हो!!\n\nकिरणों प्रकट हुए, सूरज के\nसौ रहस्य तुम खोल उठे से\nकिन्तु अँतड़ियों में गरीब की\nकुम्हलाये स्वर बोल उठे से!\n\nकाँच-कलेजे में भी कस्र्णा-\nके डोरे ही से खिलते हो।\nकैसी है पहिचान तुम्हारी\nराह भूलने पर मिलते हो।।\n\nप्रणय और पुस्र्षार्थ तुम्हारा\nमनमोहिनी धरा के बल हैं\nदिवस-रात्रि, बीहड़-बस्ती सब\nतेरी ही छाया के छल हैं।\n\nप्राण, कौन से स्वप्न दिख गये\nजो बलि के फूलों खिलते हो।\nकैसी है पहिचान तुम्हारी\nराह भूलने पर मिलते हो।।\n\n","author":"माखनलाल चतुर्वेदी","title":"कैसी है पहिचान तुम्हारी \/ माखनलाल चतुर्वेदी"},{"poem":"नयी-नयी कोपलें, नयी कलियों से करती जोरा-जोरी\nचुप बोलना, खोलना पंखुड़ि, गंध बह उठा चोरी-चोरी।\n\nउस सुदूर झरने पर जाकर हरने के दल पानी पीते\nनिशि की प्रेम-कहानी पीते, शशि की नव-अगवानी पीते।\n\nउस अलमस्त पवन के झोंके ठहर-ठहर कैसे लहाराते\nमानो अपने पर लिख-लिखकर स्मृति की याद-दिहानी लाते।\n\nबेलों से बेलें हिलमिलकर, झरना लिये बेखर उठी हैं\nपंथी पंछी दल की टोली, विवश किसी को टेर उठी है।\n\nकिरन-किरन सोना बरसाकर किसको भानु बुलाने आया\nअंधकार पर छाने आया, या प्रकाश पहुँचाने आया।\n\nमेरी उनकी प्रीत पुरानी, पत्र-पत्र पर डोल उठी है\nओस बिन्दुओं घोल उठी है, कल-कल स्वर में बोल उठी है।\n\n","author":"माखनलाल चतुर्वेदी","title":"नयी-नयी कोपलें  \/ माखनलाल चतुर्वेदी"},{"poem":"ये प्रकाश ने फैलाये हैं पैर, देख कर ख़ाली में\nअन्धकार का अमित कोष भर आया फैली व्याली में\n\nख़ाली में उनका निवास है, हँसते हैं, मुसकाता हूँ मैं\nख़ाली में कितने खुलते हो, आँखें भर-भर लाता हूँ मैं\nइतने निकट दीख पड़ते हो वन्दन के, बह जाता हूँ मैं\nसंध्या को समझाता हूँ मैं, ऊषा में अकुलाता हूँ मैं\nचमकीले अंगूर भर दिये दूर गगन की थाली में\nये प्रकाश ने फैलाये हैं पैर, देख कर ख़ाली में।।\n\nपत्र-पत्र पर, पुष्प-पुष्प पर कैसे राज रहे हो तुम\nनदियों की बहती धारा पर स्थिर कि विराज रहे हो तुम\nचिड़ियाँ फुदकीं, कलियाँ चटकीं, फूल झरे हैं, हारे हैं\nपर शाखाओं के आँचल भी भरे-भरे हैं, प्यारे हैं।\n\nतुम कहते हो यह मैंने शृंगार किया दीवाली में।।\nये प्रकाश ने फैलाये हैं पैर देख कर ख़ाली में।।\n\nचहल-पहल हलचल का बल फल रहा अनोखी साँसों में\nतुम कैसे निज को गढ़ते हो भोलेपन की आसों में\nउनकी छवि, मेरे रवि जैसी, ऊग उठी विश्वासों में\nकितने प्रलय फेरियाँ देते, उनके नित्य विलासों में\n\nयह उगन, यह खिलन धन्य है माली! उस पामाली में।।\nये प्रकाश ने फैलाये हैं पैर, देख कर ख़ाली में।।\n\n","author":"माखनलाल चतुर्वेदी","title":"ये प्रकाश ने फैलाये हैं  \/ माखनलाल चतुर्वेदी"},{"poem":"फुंकरण कर, रे समय के साँप\nकुंडली मत मार, अपने-आप।\n\nसूर्य की किरणों झरी सी\nयह मेरी सी,\nयह सुनहली धूल;\nलोग कहते हैं\nफुलाती है धरा के फूल!\n\nइस सुनहली दृष्टि से हर बार\nकर चुका-मैं झुक सकूँ-इनकार!\n\nमैं करूँ वरदान सा अभिशाप\nफुंकरण कर, रे समय के साँप!\n\nक्या हुआ, हिम के शिखर, ऊँचे हुए, ऊँचे उठ\nचमकते हैं, बस, चमक है अमर, कैसे दिन कटे!\nऔर नीचे देखती है अलकनन्दा देख\nउस हरित अभिमान की, अभिमानिनी स्मृति-रेख।\nडग बढ़ाकर, मग बनाकर, यह तरल सन्देश\nऊगती हरितावली पर, प्राणमय लिख लेख!\nदौड़ती पतिता बनी, उत्थान का कर त्याग\nछूट भागा जा रहा उन्मत्त से अनुराग!\nमैं बनाऊँ पुण्य मीठा पाप\nफुंकरण कर रे, समय के साँप।\n\nकिलकिलाहट की बाजी शहनाइयाँ ऋतुराज \nनीड़-राजकुमार जग आये, विहंग-किशोर!\nइन क्षणों को काटकर, कुछ उन तृणों के पास\nबड़ों को तज, ज़रा छोटों तक उठाओ ज़ोर।\nकलियाँ, पत्ते, पहुप, सबका नितान्त अभाव\nप्राणियों पर प्राण देने का भरे से चाव\n\nचल कि बलि पर हो विजय की माप।\nफंकुरण कर, रे समय के साँप।।\n\n","author":"माखनलाल चतुर्वेदी","title":"फुंकरण कर, रे समय के साँप \/ माखनलाल चतुर्वेदी"},{"poem":"सन्ध्या के बस  दो बोल सुहाने लगते हैं\nसूरज की सौ-सौ बात नहीं भाती मुझको\n\nबोल-बोल में बोल उठी मन की चिड़िया\nनभ के ऊँचे पर उड़ जाना है भला-भला!\nपंखों की सर-सर कि पवन की सन-सन पर\nचढ़ता हो या सूरज होवे ढला-ढला!\n\nयह उड़ान, इस बैरिन की मनमानी पर\nमैं निहाल, गति स्र्द्ध नहीं भाती मुझको।।\nसन्ध्या के बस दो बोल सुहाने लगते हैं\nसूरज की सौ-सौ बात नहीं भाती मुझको।।\n\nसूरज का संदेश उषा से सुन-सुनकर\nगुन-गुनकर, घोंसले सजीव हुए सत्वर\nछोटे-मोटे, सब पंख प्रयाण-प्रवीण हुए\nअपने बूते आ गये गगन में उतर-उतर\n\nये कलरव कोमल कण्ठ सुहाने लगते हैं\nवेदों की झंझावात नहीं भाती मुझको।।\nसन्ध्या के बस दो बोल सुहाने लगते हैं।।\nसूरज की सौ-सौ बात नहीं भाती मुझको।।\n\nजीवन के अरमानों के काफिले कहीं, ज्यों\nआँखों के आँगन से जी घर पहुँच गये\nबरसों से दबे पुराने, उठ जी उठे उधर\nसब लगने लगे कि हैं सब ये बस नये-नये।\n\nजूएँ की हारों से ये मीठे लगते हैं\nप्राणों की सौ सौगा़त नहीं भाती मुझको।।\nसन्ध्या के बस दो बोल सुहाने लगते हैं।।\nसूरज की सौ-सौ बात नहीं भाती मुझको।।\n\nऊषा-सन्ध्या दोनों में लाली होती है\nबकवासनि प्रिय किसकी घरवाली होती है\nतारे ओढ़े जब रात सुहानी आती है\nयोगी की निस्पृह अटल कहानी आती है।\n\nनीड़ों को लौटे ही भाते हैं मुझे बहुत\nनीड़ो की दुश्मन घात नहीं भाती मुझको।।\nसन्ध्या के बस दो बोल सुहाने लगते हैं\nसूरज की सौ-सौ बात नहीं भाती मुझको।।\n\n","author":"माखनलाल चतुर्वेदी","title":"संध्या के बस दो बोल सुहाने लगते हैं \/ माखनलाल चतुर्वेदी"},{"poem":"किरनों की शाला बन्द हो गई चुप-चपु\nअपने घर को चल पड़ी सहस्त्रों  हँस-हँस \nउ ण्ड खेलतीं घुल-मिल होड़ा-होड़ी\nरोके रंगों वाली छबियाँ? किसका बस!\n\nये नटखट फिर से सुबह-सुबह आवेंगी\nपंखनियाँ स्वागत-गीत कि जब गावेंगी।\nदूबों के आँसू टपक उठेंगे ऐसे\nहों हर्ष वायु से बेक़ाबू- से जैसे।\n\nकलियाँ हँस देंगी\nफूलों के स्वर होगा\nआगन्तुक-दल की आँखों का घर होगा,\nऊँचे उठना कलिकाओं का वर होगा\nनीचे गिरना फूलों का ईश्वर होगा।\nशाला चमकेगी फिर ब्रह्माण्ड-भवन की\nखेलेंगी आँख-मिचौनी नटखट मन की।\n\nइनके रूपों में नया रंग-सा होगा\nसोई दुनिया का स्वपन दंग-सा होगा\nयह सन्ध्या है, पक्षी चुप्पी साधेंगे\nकिरणों की शाला बन्द हो गई- चुप-चुप।\n\n","author":"माखनलाल चतुर्वेदी","title":"जाड़े की साँझ \/ माखनलाल चतुर्वेदी"},{"poem":"समय के समर्थ अश्व मान लो\nआज बन्धु! चार पाँव ही चलो।\nछोड़ दो पहाड़ियाँ, उजाड़ियाँ\nतुम उठो कि गाँव-गाँव ही चलो।।\n\nरूप फूल का कि रंग पत्र का\nबढ़ चले कि धूप-छाँव ही चलो।।\nसमय के समर्थ उश्व मान लो\nआज बन्धु! चार पाँव ही चलो।।\n\nवह खगोल के निराश स्वप्न-सा\nतीर आज आर-पार हो गया\nआँधियों भरे अ-नाथ बोल तो\nआज प्यार! क्यों उदार हो गया?\n\nइस मनुष्य का ज़रा मज़ा चखो\nकिन्तु यार एक दाँव ही चलो।।\nसमय के समर्थ अश्व मान लो\nआज बन्धु! चार पाँव ही चलो।।\n\n","author":"माखनलाल चतुर्वेदी","title":"समय के समर्थ अश्व \/ माखनलाल चतुर्वेदी"},{"poem":"मधुर! बादल, और बादल, और बादल आ रहे हैं\nऔर संदेशा तुम्हारा बह उठा है, ला रहे हैं।।\n\nगरज में पुस्र्षार्थ उठता, बरस में कस्र्णा उतरती\nउग उठी हरीतिमा क्षण-क्षण नया श्रृङ्गर करती\nबूँद-बूँद मचल उठी हैं, कृषक-बाल लुभा रहे हैं।।\nनेह! संदेशा तुम्हारा बह उठा है, ला रहे हैं।।\n\nतड़ित की तह में समायी मूर्ति दृग झपका उठी है\nतार-तार कि धार तेरी, बोल जी के गा उठी हैं\nपंथियों से, पंछियों से नीड़ के स्र्ख जा रहे हैं\nमधुर! बादल, और बादल, और बादल आ रहे हैं।।\n\nझाड़ियों का झूमना, तस्र्-वल्लरी का लहलहाना\nद्रवित मिलने के इशारे, सजल छुपने का बहाना।\nतुम नहीं आये, न आवो, छवि तुम्हारी ला रहे हैं।।\nमधुर! बादल, और बादल, और बादल छा रहे हैं,\n\nऔर संदेशा तुम्हारा बह उठा है, ला रहे हैं।।\n\n","author":"माखनलाल चतुर्वेदी","title":"मधुर! बादल, और बादल, और बादल \/ माखनलाल चतुर्वेदी"},{"poem":"जीवन, यह मौलिक महमानी!\n\nखट्टा, मीठा, कटुक, केसला\nकितने रस, कैसी गुण-खानी\nहर अनुभूति अतृप्ति-दान में\nबन जाती है आँधी-पानी\n\nकितना दे देते हो दानी\nजीवन की बैठक में, कितने\nभरे इरादे दायें-बायें\nतानें रुकती नहीं भले ही\nमिन्नत करें कि सौहे खायें!\n\nरागों पर चढ़ता है पानी।।\nजीवन, यह मौलिक महमानी।।\n\nऊब उठें श्रम करते-करते\nऐसे प्रज्ञाहीन मिलेंगे\nसाँसों के लेते ऊबेंगे\nऐसे साहस-क्षीण मिलेगे\n\nकैसी है यह पतित कहानी?\nजीवन, यह मौलिक महमानी।।\n\nऐसे भी हैं, श्रम के राही\nजिन पर जग-छवि मँडराती है\nऊबें यहाँ मिटा करती हैं\nबलियाँ हैं, आती-जाती हैं।\n\nअगम अछूती श्रम की रानी!\nजीवन, यह मौलिक महमानी।।\n\n","author":"माखनलाल चतुर्वेदी","title":"जीवन, यह मौलिक महमानी \/ माखनलाल चतुर्वेदी"},{"poem":"उठ महान! तूने अपना स्वर\nयों क्यों बेंच दिया?\nप्रज्ञा दिग्वसना, कि प्राण् का\nपट क्यों खेंच दिया?\n\nवे गाये, अनगाये स्वर सब\nवे आये, बन आये वर सब\nजीत-जीत कर, हार गये से\nप्रलय बुद्धिबल के वे घर सब!\n\nतुम बोले, युग बोला अहरह\nगंगा थकी नहीं प्रिय बह-बह\nइस घुमाव पर, उस बनाव पर\nकैसे क्षण थक गये, असह-सह!\n\nपानी बरसा\nबाग  ऊग आये अनमोले\nरंग-रँगी पंखुड़ियों ने\nअन्तर तर खोले;\n\nपर बरसा पानी ही था\nवह रक्त न निकला!\nसिर दे पाता, क्या\nकोई अनुरक्त न निकला?\n\nप्रज्ञा दिग्वसना? कि प्राण का पट क्यों खेंच दिया!\nउठ महान् तूने अपना स्वर यों क्यों बेंच दिया!\n\n","author":"माखनलाल चतुर्वेदी","title":"उठ महान \/ माखनलाल चतुर्वेदी"},{"poem":"ये वृक्षों में उगे परिन्दे\nपंखुड़ि-पंखुड़ि पंख लिये\nअग जग में अपनी सुगन्धित का\nदूर-पास विस्तार किये।\n\nझाँक रहे हैं नभ में किसको\nफिर अनगिनती पाँखों से\nजो न झाँक पाया संसृति-पथ\nकोटि-कोटि निज आँखों से।\n\nश्याम धरा, हरि पीली डाली\nहरी मूठ कस डाली\nकली-कली बेचैन हो गई\nझाँक उठी क्या लाली!\n\nआकर्षण को छोड़ उठे ये\nनभ के हरे प्रवासी\nसूर्य-किरण सहलाने दौड़ी\nहवा हो गई दासी।\n\nबाँध दिये ये मुकुट कली मिस\nकहा-धन्य हो यात्री!\nधन्य डाल नत गात्री।\nपर होनी सुनती थी चुप-चुप\nविधि -विधान का लेखा!\nउसका ही था फूल\nहरी थी, उसी भूमि की रेखा।\n\nधूल-धूल हो गया फूल\nगिर गये इरादे भू पर\nयुद्ध समाप्त, प्रकृति के ये\nगिर आये प्यादे भू पर।\n\nहो कल्याण गगन पर-\nमन पर हो, मधुवाही गन्ध\nहरी-हरी ऊँचे उठने की \nबढ़ती रहे सुगन्ध!\n\nपर ज़मीन पर पैर रहेंगे\nप्राप्ति रहेगी भू पर\nऊपर होगी कीर्ति-कलापिनि\nमूर्त्ति रहेगी भू पर।।\n\n","author":"माखनलाल चतुर्वेदी","title":"ये वृक्षों में उगे परिन्दे \/ माखनलाल चतुर्वेदी"},{"poem":"इस तरह ढक्कन लगाया रात ने\nइस तरफ़ या उस तरफ़ कोई न झाँके।\n\nबुझ गया सूर्य\nबुझ गया चाँद, तस्र् ओट लिये\nगगन भागता है तारों की मोट लिये!\n\nआगे-पीछे,ऊपर-नीचे\nअग-जग में तुम हुए अकेले\nछोड़ चली पहचान, पुष्पझर\nरहे गंधवाही अलबेले।\n\nये प्रकाश के मरण-चिन्ह तारे\nइनमें कितना यौवन है?\nगिरि-कंदर पर, उजड़े घर पर\nघूम रहे नि:शंक मगन हैं।\n\nघूम रही एकाकिनि वसुधा\nजग पर एकाकी तम छाया\nकलियाँ किन्तु निहाल हो उठीं\nतू उनमें चुप-चुप भर आया\n\nमुँह धो-धोकर दूब बुलाती\nचरणों में छूना उकसाती\nसाँस मनोहर आती-जाती\nमधु-संदेशे भर-भर लाती।\n\n","author":"माखनलाल चतुर्वेदी","title":"इस तरह ढक्कन लगाया रात ने \/ माखनलाल चतुर्वेदी"},{"poem":"गाली में गरिमा घोल-घोल\nक्यों बढ़ा लिया यह नेह-तोल\n\nकितने मीठे, कितने प्यारे\nअर्पण के अनजाने विरोध\nकैसे नारद के भक्ति-सूत्र\nआ गये कुंज-वन शोध-शोध!\n\nहिल उठे झूलने भरे झोल\nगाली में गरिमा घोल-घोल।\n\nजब बेढंगे हो उठे द्वार\nजब बे काबू हो उठा ज्वार\nइसने जिस दिन घनश्याम कहा\nवह बोल उठा परवर-दिगार।\n\nमणियों का भी क्या बने मोल।\nगाली में गरिमा घोल-घोल।\n\nये बोले इनका मृदुल हास्य\nवे कहें कि उनके मृदुल बोल\nभूगोल चुटकियाँ देता है\nवह नाच-नाच उट्टा खगोल।\n\nकुछ तो अपने फरफन्द खोल\nगाली में गरिमा घोल-घोल।।\n\n","author":"माखनलाल चतुर्वेदी","title":"गाली में गरिमा घोल-घोल \/ माखनलाल चतुर्वेदी"},{"poem":"प्यारे भारत देश\nगगन-गगन तेरा यश फहरा\nपवन-पवन तेरा बल गहरा\nक्षिति-जल-नभ पर डाल हिंडोले\nचरण-चरण संचरण सुनहरा\n\nओ ऋषियों के त्वेष\nप्यारे भारत देश।।\n\nवेदों से बलिदानों तक जो होड़ लगी\nप्रथम प्रभात किरण से हिम में जोत जागी\nउतर पड़ी गंगा खेतों खलिहानों तक\nमानो आँसू आये बलि-महमानों तक\n\nसुख कर जग के क्लेश\nप्यारे भारत देश।।\n\nतेरे पर्वत शिखर कि नभ को भू के मौन इशारे\nतेरे वन जग उठे पवन से हरित इरादे प्यारे!\nराम-कृष्ण के लीलालय में उठे बुद्ध की वाणी\nकाबा से कैलाश तलक उमड़ी कविता कल्याणी\nबातें करे दिनेश\nप्यारे भारत देश।।\n\nजपी-तपी, संन्यासी, कर्षक कृष्ण रंग में डूबे\nहम सब एक, अनेक रूप में, क्या उभरे क्या ऊबे\nसजग एशिया की सीमा में रहता केद नहीं\nकाले गोरे रंग-बिरंगे हममें भेद नहीं\n\nश्रम के भाग्य निवेश\nप्यारे भारत देश।।\n\nवह बज उठी बासुँरी यमुना तट से धीरे-धीरे\nउठ आई यह भरत-मेदिनी, शीतल मन्द समीरे\nबोल रहा इतिहास, देश सोये रहस्य है खोल रहा\nजय प्रयत्न, जिन पर आन्दोलित-जग हँस-हँस जय बोल रहा,\n\nजय-जय अमित अशेष\nप्यारे भारत देश।।\n\n","author":"माखनलाल चतुर्वेदी","title":"प्यारे भारत देश \/ माखनलाल चतुर्वेदी"},{"poem":"साँस के प्रश्न-चिन्हों, लिखी स्वर-कथा\nक्या व्यथा में घुली, बावली हो गई!\nतारकों से मिली, चन्द्र को चूमती\nदूधिया चाँदनी साँवली हो गई!\n\nखेल खेली खुली, मंजरी से मिली\nयों कली बेकली की छटा हो गई\nवृक्ष की बाँह से छाँह आई उतर\nखेलते फूल पर वह घटा हो गई।\n\nवृत्त लड़ियाँ बना, वे चटकती हुई\nखूब चिड़ियाँ चली, शीश पै छा गई\nवे बिना रूप वाली, रसीली, शुभा\nनन्दिता, वन्दिता, वायु को भा गई।\n\nचूँ चहक चुपचपाई फुदक फूल पर\nक्या कहा वृक्ष ने, ये समा क्यों गई\nबोलती वृन्त पर ये कहाँ सो गई\nचुप रहीं तो भला प्यार को पा गई।\n\nवह कहाँ बज उठी श्याम की बाँसुरी\nबोल के झूलने झूल लहरा उठी\nवह गगन, यह पवन, यह जलन, यह मिलन\nनेह की डाल से रागिनी गा उठी!\nये शिखर, ये अँगुलियाँ उठीं भूमि की\n\nक्या हुआ, किसलिए तिलमिलाने लगी\nसाँस क्यों आस से सुर मिलाने लगी\nप्यास क्यों त्रास से दूर जाने लगी।\n\nशीष के ये खिले वृन्द मकरन्द के\nलो चढ़ायें नगाधीश के नाथ को\nद्रुत उठायें, चलायें, चढ़ायें, मगन\nहाथ में हाथ ले, माथ पर माथ को।\n\n","author":"माखनलाल चतुर्वेदी","title":"साँस के प्रश्नचिन्हों, लिखी स्वर-कथा \/ माखनलाल चतुर्वेदी"},{"poem":"वेणु लो, गूँजे धरा मेरे सलोने श्याम\nएशिया की गोपियों  ने वेणि बाँधी है\nगूँजते हों गान,गिरते हों अमित अभिमान\nतारकों-सी नृत्य ने बारात साधी है।\n\nयुग-धरा से दृग-धरा तक खींच मधुर लकीर\nउठ पड़े हैं चरण कितने लाड़ले छुम से\nआज अणु ने प्रलय की टीका\nविश्व-शिशु करता रहा प्रण-वाद जब तुमसे।\n\nशील से लग पंचशील बना, लगी फिर होड़\nविकल आगी पर तृणों के मोल की बकवास\nभट्टियाँ हैं, हम शान्ति-रक्षक हैं\nक्यों विकास करे भड़कता विश्व सत्यानाश!\n\nवेद की-सी वाणियों-सी निम्नगा की दौड़\nऋषि-गुहा-संकल्प से ऊँचे उठे नगराज\nघूमती धरती, सिसकती प्राण वाली साँस\nश्याम तुमको खोजती, बोली विवश वह आज।\n\nआज बल से, मधुर बलि की, यों छिड़े फिर होड़\nजगत में उभरें अमित निर्माण, फिर निर्माण,\nश्वास के पंखे झलें, ले एक और हिलोर\nजहाँ व्रजवासिनि पुकारें वहाँ भेज त्राण।\n\nहैं तुम्हारे साथ वंशी के उठे से वंश\nऔर अपमानित उठा रक्खे अधर पर गान!\nरस बरस उट्ठा रसा से कसमसाहट ले\nखुल गये हैं कान आशातीत आहट ले।\n\nयह उठी आराधिका सी राधिका रसराज\nविकल यमुना के स्वरों फिर बीन बोली आज!\nक्षुधित फण पर क्रुधित फणि की नृत्य कर गणतंत्र\nसर्जना के तन्त्र ले, मधु-अर्चना के मन्त्र!\n\nआज कोई विश्व-दैत्य तुम्हें चुनौती दे\nऔ महाभारत न हो पाये सखे! सुकुमार\nबलवती अक्षौहिणियाँ विश्व-नाश करें\n`शस्त्र मैं लूँगा नहीं' की कर सको हुँकार।\n\nकिन्तु प्रण की, प्रण की बाजी जगे उस दिन\nहो कि इस भू-भाग पर ही जिस किसी का वार!\nतब हथेली गर्विताएँ, कोटि शिर-गण देख\nविजय पर हँस कर मनावें लाड़ला त्यौहार।\n\nआज प्राण वसुन्धरा पर यों बिके से हैं\nमरण के संकेत जीवन पर लिखे से हैं\nमृत्यु की कीमत चुकायेंगे सखे! मय सूद\nदृष्टि पर हिम शैल हो, हर साँस में बारूद।\n\nजग उठे नेपाल प्रहरी, हँस उठे गन्धार\nउदधि-ज्वारों उमड़ आय वसुन्धरा में प्यार\nअभय वैरागिन प्रतीक्षा अमर बोले बोल\nएशिया की गोप-बाला उठें वेणी खोल!\n\nनष्ट होने दो सखे! संहार के सौ काम\nवेणु लो, गूँजे धरा, मेरे सलोने श्याम।।\n\n\n","author":"माखनलाल चतुर्वेदी","title":"वेणु लो, गूँजे धरा \/ माखनलाल चतुर्वेदी"},{"poem":"शिखर शिखारियों मे मत रोको,\nउसको दौड़ लखो मत टोको,\nलौटे? यह न सधेगा रुकना\nदौड़, प्रगट होना, फ़िर छुपना,\n\nअगम नगाधिराज, जाने दो, बिटिया अब ससुराल चली |\n\nतुम ऊंचे उठते हो रह रह\nयह नीचे को दौड़ जाती,\nतुम देवो से बतियाते यह,\n\nभू से मिलने को अकुलाती,\nरजत मुकुट तुम मुकुट धारण करते,\nइसकी धारा, सब कुछ बहता,\nतुम हो मौन विराट, क्षिप्र यह,\nइसका बाद रवानी कहता,\n\nतुमसे लिपट, लाज से सिमटी, लज्जा विनत निहाल चली,\nअगम नगाधिराज, जाने दो, बिटिया अब ससुराल चली |\n\nडेढ सहस मील मे इसने\nप्रिय की मृदु मनुहारें सुन लीँ,\nतरल तारिणी तरला ने\nसागर की प्रणय पुकारें सुन लीँ,\nश्रृद्धा से दो बातें करती,\nसाहस पे न्यौछावर होती,\nधारा धन्य की ललच उठी है,\nमैं पंथिनी अपने घर होती,\n\nहरे-हरे अपने आँचल कर, पट पर वैभव डाल चली,\nअगम नगाधिराज, जाने दो, बिटिया अब ससुराल चली |\n\nयह हिमगिरि की जटाशंकरी,\nयह खेतीहर की महारानी,\nयह भक्तों की अभय देवता,\nयह तो जन जीवन का पानी!\nइसकी लहरों से गर्वित 'भू'\nओढे नई चुनरिया धानी,\nदेख रही अनगिनत आज यह, \nनौकाओ की आनी-जानी,\n\nइसका तट-धन लिए तरानियाँ, गिरा उठाये पाल चली,\nअगम नगाधिराज, जाने दो, बिटिया अब ससुराल चली |\n\nशिर से पद तक  ऋषि गण प्यारे,\nलिए हुए छविमान हिमालय,\nमन्त्र-मन्त्र गुंजित करते हो,\nभारत को वरदान हिमालय,\nउच्च, सुनो सागर की गुरुता,\nकर दो कन्यादान हिमालय |\nपाल मार्ग से सब प्रदेश, यह तो अपने बंगाल चली,\nअगम नगाधिराज, जाने दो, बिटिया अब ससुराल चली |\n\n","author":"माखनलाल चतुर्वेदी","title":"गंगा की विदाई \/ माखनलाल चतुर्वेदी"},{"poem":"वर्षा ने आज विदाई ली जाड़े ने कुछ अंगड़ाई ली\nप्रकृति ने पावस बूँदो से रक्षण की नव भरपाई ली।\n\nसूरज की किरणों के पथ से काले काले आवरण हटे\nडूबे टीले महकन उठ्ठी दिन की रातों के चरण हटे।\n\nपहले उदार थी गगन वृष्टि अब तो उदार हो उठे खेत\nयह ऊग ऊग आई बहार वह लहराने लग गई रेत।\n\nऊपर से नीचे गिरने के दिन रात गए छवियाँ छायीं\nनीचे से ऊपर उठने की हरियाली पुन: लौट आई।\n\nअब पुन: बाँसुरी बजा उठे ब्रज के यमुना वाले कछार\nधुल गए किनारे नदियों के धुल गए गगन में घन अपार।\n\nअब सहज हो गए गति के वृत जाना नदियों के आर पार\nअब खेतों के घर अन्नों की बंदनवारें हैं द्वार द्वार।\n\nनालों नदियों सागरो सरों ने नभ से नीलांबर पाए\nखेतों की मिटी कालिमा उठ वे हरे हरे सब हो आए।\n\nमलयानिल खेल रही छवि से पंखिनियों ने कल गान किए\nकलियाँ उठ आईं वृन्तों पर फूलों को नव मेहमान किए।\n\nघिरने गिरने के तरल रहस्यों का सहसा अवसान हुआ\nदाएँ बाएँ से उठी पवन उठते पौधों का मान हुआ।\n\nआने लग गई धरा पर भी मौसमी हवा छवि प्यारी की\nयादों में लौट रही निधियाँ मनमोहन कुंज विहारी की।\n\n","author":"माखनलाल चतुर्वेदी","title":"वर्षा ने आज विदाई ली \/ माखनलाल चतुर्वेदी"},{"poem":"बोल तो किसके लिए मैं \nगीत लिक्खूँ, बोल बोलूँ?\n\nप्राणों की मसोस, गीतों की-\nकड़ियाँ बन-बन रह जाती हैं,\nआँखों की बूँदें बूँदों पर,\nचढ़-चढ़ उमड़-घुमड़ आती हैं!\nरे निठुर किस के लिए\nमैं आँसुओं में प्यार खोलूँ?\nबोल तो किसके लिए मैं \nगीत लिक्खूँ, बोल बोलूँ?\n\nमत उकसा, मेरे मन मोहन कि मैं\nजगत-हित कुछ लिख डालूँ,\nतू है मेरा जगत, कि जग में\nऔर कौन-सा जग मैं पा लूँ!\nतू न आए तो भला कब-\nतक कलेजा मैं टटोलूँ?\nबोल तो किसके लिए मैं \nगीत लिक्खूँ, बोल बोलूँ?\n\nतुमसे बोल बोलते, बोली-\nबनी हमारी कविता रानी,\nतुम से रूठ, तान बन बैठी\nमेरी यह सिसकें दीवानी!\nअरे जी के ज्वार, जी से काढ़\nफिर किस तौल तोलूँ\nबोल तो किसके लिए मैं \nगीत लिक्खूँ, बोल बोलूँ?\n\nतुझे पुकारूँ तो हरियातीं-\nये आहें, बेलों-तरुओं पर,\nतेरी याद गूँज उठती है\nनभ-मंडल में विहगों के स्वर,\nनयन के साजन, नयन में-\nप्राण ले किस तरह डोलूँ!\nबोल तो किसके लिए मैं \nगीत लिक्खूँ, बोल बोलूँ?\n\nभर-भर आतीं तेरी यादें\nप्रकृति में, बन राम कहानी,\nस्वयं भूल जाता हूँ, यह है\nतेरी याद कि मेरी बानी!\nस्मरण की जंजीर तेरी\nलटकती बन कसक मेरी\nबाँधने जाकर बना बंदी\nकि किस विधि बंद खोलूँ!\nबोल तो किसके लिए मैं \nगीत लिक्खूँ, बोल बोलूँ?\n\n","author":"माखनलाल चतुर्वेदी","title":"बोल तो किसके लिए मैं \/ माखनलाल चतुर्वेदी"},{"poem":"ये अनाज की पूलें तेरे काँधें झूलें\nतेरा चौड़ा छाता\nरे जन-गण के भ्राता\nशिशिर, ग्रीष्म, वर्षा से लड़ते\nभू-स्वामी, निर्माता!\nकीच, धूल, गन्दगी बदन पर\nलेकर ओ मेहनतकश!\nगाता फिरे विश्व में भारत\nतेरा ही नव-श्रम-यश!\nतेरी एक मुस्कराहट पर\nवीर पीढ़ियाँ फूलें ।\nये अनाज की पूलें\nतेरे काँधें झूलें!\nइन भुजदंडों पर अर्पित\nसौ-सौ युग, सौ-सौ हिमगिरी\nसौ-सौ भागीरथी निछावर\nतेरे कोटि-कोटि शिर!\nये उगी बिन उगी फ़सलें\nतेरी प्राण कहानी\nहर रोटी ने, रक्त बूँद ने\nतेरी छवि पहचानी!\nवायु तुम्हारी उज्ज्वल गाथा\nसूर्य तुम्हारा रथ है,\nबीहड़ काँटों भरा कीचमय\nएक तुम्हारा पथ है ।\nयह शासन, यह कला, तपस्या\nतुझे कभी मत भूलें ।\nये अनाज की पूलें\nतेरे काँधें झूलें!\n\n","author":"माखनलाल चतुर्वेदी","title":"ये अनाज की पूलें तेरे काँधें झूलें \/ माखनलाल चतुर्वेदी"}]