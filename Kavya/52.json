[{"poem":"दो-चार यूनिफ़ार्मवाले भूरे स्वेटर बिखरे हैं,\nमोज़े उतारे हुए इधर-उधर डाल गए,\nजिसे जहाँ जगह मिली,\nबच्चों के फेंके हुए कपड़े ये मैले हैं!\nकोने में सिमटे थे कुछ रुमाल चुन्नियाँ भी\nनटखट झोंके हवा से सब उछाल गए\nबादल के टुकड़े ये जहाँ-तहाँ फैले हैं!\nखेल-खेल खाते रहे, उछल-कूद पूरे में हल्ला मचाते रहे \nदूध-भात छींट सारे नीले गलीचे पर!\nचाँदी की थाली में बैंगन की सब्ज़ी छुई भी नहीं,\nजैसी की तैसी पड़ी है वहीं की वहीं!\nचाँद आज पूरा है!\nफैले उजास में उतावले हो भाग गए \nछुपा-छुपी खेलने को,\nछोड़-छाड़ यों ही सब!\nबच्चे मनमाने कुछ पूछा-बताया नहीं!\nघर में साँझ-बाती कर, अम्माँ गईं थीं उधर\nदीप धरने के लिए तुलसी के चौरे पर!\nदूध-भात बिखरा, उछाले हुए कपड़े \nऔर छौंके हुए बैंगन धरी चमकदार थाली का \nपूरा परिदृश्य चित्रलिखित-सा सामने पा \nदेखतीं अवाक् खड़ी,\nऔर यहाँ कोई नहीं!\n\n","author":"प्रतिभा सक्सेना","title":"देखो न... \/ प्रतिभा सक्सेना"},{"poem":"आदम ने हौव्वा से कहा, 'सबकी जड़ तुम हो!\nअच्छे ख़ासे रह रहे थे जन्नत के बग़ीचे में द्विधाहीन,\nकि करना है 'वह' करेगा,\nनिश्चिन्त कि कोई ज़िम्मेदारी नहीं,\nबड़े चैन से थे!\nतुम्हीं ने भरमाया, बहकाया फैलाई अपनी माया,\nबर्जित फल चखने को उकसाया!\nसोच-समझ को झकझोर जगाया और \nसारा सुख सारा चैन हिरन हो गया!\nजैसे थे, ठीक थे!\nपरम संतोष से भरे!\nअब खो गया सारा चैन!\nअरे दुख का मूल है तू औरत!\nकठिनाई पड़ने पर मर्द के भीतर का लावा उमड़ आता है बार-बार!\nतमतमाता है,\nगुर्राता है, झुँझलाता है,\nकसर निकालता है हर प्रकार!\nबुद्धि, रीति-नीति-प्रीति, सब स्त्रियाँ हैं, भाग चलो इनसे!\nहाँ, कहा था उनने -\nदुखिया दास कबीर है जागे अरु रोवै -\nजब बोध जाग गया तो सुख कहाँ?\nऔरत?\nपापिनी है ठगिनी है माया है!\nबेचारे आदमी को वंचित कर दिया \nउस परम सुख से \nसामने बीन बजती रहे \nआँखें मूँदे पड़े पगुराने में जो था!\nबेचारे कालिदास मगन थे,\nजिस पर बैठे थे उस डाल को काटने में तन्मय!\nचेता दिया प्रखर विद्योत्तमा की दीप्ति ने\nसुध-बुध खोये समाए थे अपार मोह-पारावार में तुलसी \nचौंका दिया रत्ना की एक खरी उक्ति ने!\nनारी नरक का द्वार है,\nतारण की अधिकारिणी!\nदेखो न, कितने नर भाग गए उसे त्याग,\nअपने स्वर्ग का दरवाज़ा खुलवाने!\n\n","author":"प्रतिभा सक्सेना","title":"नरक का द्वार \/ प्रतिभा सक्सेना"},{"poem":"द्वार खडा हरसिंगार फूल बरसाता है तुम्हारे स्वागत मे,\nपधारो प्रिय पुत्र- वधू!\n\nममता की भेंट लिए खडी हूँ कब से,\nसुनने को तुम्हारे मृदु पगों की रुनझुन!\nसुहाग रचे चरण तुम्हारे, ओ कुल-लक्ष्मी,\nआएँगे चह देहरी पार कर सदा निवास करने यहाँ,\nश्री-सुख-समृद्धि बिखेरते हुए!\n\nअब तक जो मै थी,  तुम हो,\nजो कुछ मेरा है तुम्हें अर्पित!\nग्रहण करो आँचल पसार कर, प्रिय वधू,\nसमय के झंझावातों से  बचा लाई हूं जो,\nअपने आँचल की ओट दे,\nसौंपती हूँ तुम्हें -\nउजाले की परंपरा!\nले जाना है तुम्हें \nऔर उज्ज्वल, और प्रखर, और ज्योतिर्मय बनाकर\nकि बाट जोहती हैं अगली पीढियाँ!\n\nमेरी प्रिय वधू, आओ\nतुम्हारे सिन्दूर की छाया से\nअपना यह संसार और अनुरागमय हो उठे!\n\n","author":"प्रतिभा सक्सेना","title":"पुत्रवधू से \/ प्रतिभा सक्सेना"},{"poem":"नन्हा सा बच्चा ,\nसब देखता है, सुनता है,\nबोलता कुछ नहीं!\n\nहमारे सारे क्रिया -कलाप,\nदेखता रहता है ध्यान से,\nदृष्टि बड़ी गहरी, पहुँच जाती है तल तक,\nहम जो नहीं समझते ग्रहण कर लेता है!\n\nपूजा के उपकरण सजाए गए ,देवता की प्रतिष्ठा हुई,\nधूप -दीप-नैवेद्य ,फूल आरती स्तुति!\nवह मगन मन देखता रहा!\nदोनो नन्हे-नन्हे हाथ जोड़कर प्रणाम करवाया,\n\"जै करो, बेटा!\"\nअभिभूत था बच्चा!\n\nअब तो राहों मे चौबारों मे,\nदूकानो मे, बाज़ारों मे,\nजहाँ भी सौन्दर्य और आनन्द पाता है,\nतुरंत दोनो हाथ जोड़कर \"जै\" कर लेता है।\n\n","author":"प्रतिभा सक्सेना","title":"बच्चा \/ प्रतिभा सक्सेना"},{"poem":"आँख,कान और मुँह बंद किये,\nबचते-भागते आ बैठे ड्राइँग रूम के अन्दर,\nये तीन बन्दर!\n\n\nबैठे रहेंगे -\nनिश्चिन्त,आदर्श,परम अहिंसावादी, \nयथार्थ से आँखें मूँदे ,महात्मा बने, \nकि हम नहीं ऐसे \nसारी दुनिया रहे चाहे जैसे!\nबुराइयों से आँखें मूँद  , \nएकदम चुप रहो,\nबंद रखो कान ,\nजो रहा है होने दो ,\nहमें क्या? \n\n\nफैलती रहें अनीतियाँ ,अमर बेल की तरह \nछल्ले फँसाती शाखा-प्रशाखाओं में बिना किसी अवरोध के!\nसच के कँटीले रास्ते से भाग ,\nयहाँ बैठे रहें  ,अंध, मूक,बधिर बने,\nगज़ब का संयम ओढ़े ,\nसबसे तटस्थ,निर्लिप्त!\nइस कमरे के अंदर;\nपरम संत बने आत्ममुग्ध ,\nये तीन बंदर!\n\n\nयुग की महागाथा मे \nलिखे होंगे सबसे ऊपर इनके नाम ,\nहथियार छोड़ भागनेवालों में!\nक्योंकि इस देश और इस काल में \nसर्वग्रासी मि्थ्यादर्शों के बीच ,\nपरम संतोष से \nजिये जा रहे हैं \nआँख,कान और मुँह बंद कर ,\nये तीन बंदर!\n\n","author":"प्रतिभा सक्सेना","title":"तीन बन्दर \/ प्रतिभा सक्सेना"},{"poem":"मेरे स्वर तब तक न थमेंगे ,जब तक जीवन बीत न जाये\nतेरी मुक्ति तभी है जिस दिन मेरी वाणी गीत न गाये!\nऔर नहीं तो बँधे रहो ,\nमेरे स्वर के बंधन चंचल हैं!\nबरबस मन में उतर चलेंगे ,\nमेरे अंतर्गीत विकल हैं!\n\nतुम न रहो तो शायद फिर ,\nसारा संसार विजन बन जाये!\nतुम न सुनो तो हृत्तंत्री की \nतान न फिर शायद जग पाये \n\nतुम न सुनो तो संभव है ,\nमेरी वाणी फिर गीत न गाये!\nतुम न लखो तो शायद यह अस्तित्व ,\nजगत में ही घुल जाये!\n\nचलती रहें उजाड़ हवायें ,\nजीवन की आशायें बिखरा ,\nछायेगी अनजान बने से \nसपनों पर बेसुध सी तंद्रा!\n\nअब के बाद न जाने कितने\nदिन गुमसुम से ढल जायेंगे \nजाने कितने आज सदा को ,\nइसी तरह बन कल जायेंगे!\n\nदृष्टि उठेगी महाशून्य में ,\nसम्मुख कोई चित्र न होगा!\nअब के बाद अकेलेपन का \nशायद कोई मित्र न होगा!\nदूर रहो तो एक मिलन की \nचाह जगाते रहना प्रिय तुम ,!\nमेरे स्वर की दुनियां में ,\nमृदु राग जगाते रहना प्रिय तुम!\nयों ही रहना -कहना है जब तक ये साँसें रूठ न जायें \nतेरी मुक्ति तभी है जिस दिन मेरी वाणी गीत न गाये!\n\n","author":"प्रतिभा सक्सेना","title":"तेरी मुक्ति \/ प्रतिभा सक्सेना"},{"poem":"सुनते थे कभी \nकिस्से-कहानियों में ,\nप्रत्यक्ष हो गया आज -\nदेख लो चारों ओर \nत्राहि-त्राहि  ,\nआग के गोले ,बारूद का धुआँ\nऔर मृत्यु का भयावह नृत्य!\nइन्सान को भेड़-बकरियां बनाने के लिये,\nहाँक कर अपने ढंग से चलाने के लिये ,\nघूम रहा है भस्मासुर!\n\n\nभयावह यंत्रणाओं से पगलाई स्त्रियाँ \nऔर लगातार नोचा जाता हताश बचपन ,\nविक्षिप्त हो उड़ा रहे  चीथड़े ,\nविस्फोट कर अपना ही तन\nकि एक बार ही मुक्ति मिल जाये\nयों तड़प-तड़प मरने से!\n*\nकिसकी निर्मिति? \nउत्तरदायी कौन?\n\nइन्सानी ख़ून का स्वाद \nलगाया किसने उसकी ज़ुबान पर ।\nकिसने? क्यों?\n\n\nऊपर से मुग़ालता पाले \nबैठे रहे चैन से \nकि कृतज्ञ रहेगा हमारा ,\nदाता का अनुगामी बना ?\n\nपर वह जान चुका है अपनी सामर्थ्य,\nतुम्हारी सीमायें ,  \nऔर अब दाँव आज़माया है तुम्हीं पर \nक्योंकि वही स्वाद है  तुम्हारे ख़ून में भी!\n\n\nस्वार्थी कृपा,\nऔर कुपात्र का दान\nबना जो अभिशाप ,\nसारी धरती के लिये!\nकैसे  निराकरण?\nकहाँ समाधान?\n\n\nप्रकृति का नियम - \nजो बोया है काटोगे  ,\nदिया है पाओगे ,\nकिया है सामने आयेगा ।\nतुम्हारा ही रचा \nयह भस्मासुर \nतुल गया तुम्हारे सर्वनाश के लिये!\n\n\nभागोगे कहाँ \nबच कर\nकहाँ -कहाँ भागोगे!\nपीछा कर रहा है निरंतर!\nभस्मासुर ,\nकितने रूप ,कितने नाम!\nकहाँ है समाधान?\n\n\nयहां रेखायें सरल  नहीं होतीं,\nघूम जाती हैं  वर्तुलाकार \nअनादि-अनन्त!\nऐकान्त कुछ नहीं  , सब अनेकान्त\nनिरंतर आन्दोलित ,आवर्तित ,घूर्णित \nनये-नये रूपाकार ढालती! \n\n\nघूमती रेखाओं में \nनये वृत्त खींचो , \nशुरू होने दो एक नया नाच , \nऐसा \nकि  उसका हाथ और उसी का सिर!\nऔर भस्मीभूत हो जाये ,\nभस्मासुर! \n\n","author":"प्रतिभा सक्सेना","title":"भस्मासुर \/ प्रतिभा सक्सेना"},{"poem":"अचानक लगा मैं हूँ ,\nपर अपने से भिन्न!\nसब कुछ घूमता हुआ \nसारा बिगत, प्रत्यक्ष घटता हुआ!\nशुरू से आखीर तक का सफ़र \nत्वरित, गुज़र गया  सामने से!\n\n\nदर्शक मात्र रह गई अपनी ही यात्रा की!\nदेख लिया , \nलगे हैं दाग़ मेरी चुनरी में!\nऔर निकट प्रस्थान की बेला!\n\n\nक्षण-क्षण साक्षी मेरे,\nजीवन भर रगड़-रगड़  माँजते रहे तुम,\nनत-शिर ग्रहण करती रही,\nतुम्हारा अवदान,\nमन ही मन मनाते कि इतनी अशान्ति न व्याप जाये \nजो आपा खो उभ्रान्त हो उठूँ,  \nबहक जाऊँ,बिखर जाऊँ अनजान दिशाओं में!\n\n\nचूनर मेरी घिस गई ,\nहो गई बेरंग जर्जर, \nताने-बाने रहे बिखर,\nऊपर से जमे  हुये ये छींटे! \nजो पीर औरों ने झेली मेरे कारण, \nउड़-उड़  वही कण, मटमैला कर गये ,\nओढ़ कर आई थी जो स्वच्छ चूनर!\n\n\nजाने-अनजाने जैसा भी,\nकिया तो मैंने ही!\nशूल सा चुभ रहा अब! \nनहीं, क्षमा नहीं,\nकोई क्षमा नहीं!\nकर लेने दो निवारण!\nनहीं सहा  जायेगा इतना बोझ ,\nजन्म-जन्मान्तर झुका छोड़ जाये जो!\n\n\nओ रे ,घटवासी\nधो लेने दो जाने से पहले ,\nदे दो , अवसर परिमार्जन का!\nनहीं तो कैसे करूँगी सामना!\nकहाँ टिकूँगी तुम्हारी उज्ज्वलता के आगे !\n\n\nकोरे अश्रुजल से नहीं धुलेंगे ये दाग़,\nकर्मों का साबुन घिस-घिस ,\nरगड़ने दो थोड़ा और!\nथोड़ा और मँज लेने दो ,\nहो लेने दो निर्मल!\n\n\nयह ओढी हुई चूनर उतार,\nरख जाऊँ यहीं!\nकि जब सामना हो तुमसे ,\nमेरे अंतर्यामी, \nझेल सकूँ वह प्रखर तेज ,\nसिर उठा कर  देख सकूँ ,\nवह स्नेहिल मुस्कान ,\nऔर आत्मसात्  कर सकूँ \nदिव्यता का अमृत प्रसाद!\n\n","author":"प्रतिभा सक्सेना","title":"चुनरी के दाग़ \/ प्रतिभा सक्सेना"},{"poem":"ज्योति से करतल किरण सी अँगुलियों में \nमैं तुम्हारी चेतना का उच्छलित कण \nमैं तुम्हारा शंख हूँ ,\nतुम फूँक भर-भऱ कर बजाओ!\n\n\nपरम काल प्रवाह का बाँधा गया क्षण \nतुम्हीं से होता स्वरित मैं सृष्टि  स्वन हूँ!\nमैं तुम्हारी दिव्यता का सूक्ष्म कण  हूँ!\nमहाकाशों में निनादित आदि स्वर का .\nदस दिशाओं में प्रवर्तित गूँजता रव  \nहो प्रकंपित, \nदिशा के आवर्तनों के शून्य भर भर!\nपंचभौतिक काय में  निहितार्थ लेकर \nमैं तुम्हारी अर्चना का लघु कलेवर!\nफूँक दो वे कण कि हो जीवन्त मृणता\nइस विनश्वर देह में वह गूँज भर दो ,\nपंचतत्वों के विवर को शब्द  दे कर \nआत्म से परमात्म तक संयुक्त कर दो ,\nसार्थकत्व प्रदान कर दो!\nमैं तुम्हारा शंख हूँ ,स्वर दे बजाओ!\nमैं तुम्हारा शंख हूँ \nतुम फूँक भर-भऱ कर बजाओ!\n\n\nउस परम चैतन्य पारावार की चिरमग्नता से,\nकिसी बहकी लहर ने झटका किनारे \nऔर अब इस काल की उत्तप्त बालू में अकेला \nआ पड़ा हूँ!\nउठा लो कर में ,मुझे धो स्वच्छ कर दो!\nभारती माँ,वेदिका पर स्थान दे दो!\nफूंक भर भर कर बजाओ आरती में,\nजागरण के मंत्र में \nअनुगूँज मेरी भी मिलाओ!\nमैं तुम्हारी चेतना का उच्छलित कण ,\nमैं तुम्हारा शंख हूँ \nतुम फूँक भर-भऱ कर बजाओ!\nमैं तुम्हार अंश हूँ ,\nवह दिव्यता स्वर में जगाओ!\nमैं तुम्हारा शंख हूँ!\n\n","author":"प्रतिभा सक्सेना","title":"मैं तुम्हारा शंख हूँ   \/ प्रतिभा सक्सेना"},{"poem":"कहाँ है मेरा घर?\nजाना चाहती हूँ ,\nरहना चाहती हूँ अब वहीं!\nछोटी थी तो समझ में नहीं आता था ,\nसुनती थी पराई अमानत हूँ,\nअपने घर जाकर जो मन आये करना!\nधीरे-धीरे समझ में आता गया \nकि यह  घर मेरा नहीं ।\nपर फिर यहाँ  जन्म क्यों लिया? \n\n\nबड़ी हुई - घर ढूँढा जाने लगा  जहाँ भेज दी जाऊं ,\nउऋण हो जायें ये लोग ,भार मुक्त!\nचुपचाप चली आई नये लोगों में!\nपर ये घर तो उनका था \nजो लोग यहीं रहते आये थे! \n\n\nमैं नवागता ,\nढालती रही अपने को उनके हिसाब से!\nनाम उनका ,धाम उनका ,\nसारी पहचान उनकी!\nबनाये रखने की जिम्मेदारी मेरी थी ,\nनिभाती रही!\nनिबटाते -निबटाते चुक गई ,\nअब भी रह रही हूँ पराये घरों में ,\nसबके अपने ढंग!\n\n\nढाल रही हूँ फिर अपने को \nकितनी बार ,कितनी तरह!\nअंतर्मन बार-बार  पुकारता है -\n'चलो अपने घर चलो!'\nजनम-जनम से गुमनाम भटक रही हूं!\nकहाँ है मेरा घर!\n\n","author":"प्रतिभा सक्सेना","title":"अपना घर \/ प्रतिभा सक्सेना"},{"poem":"मेरे गीत तुम्हारे!\nये अभाव के गान,  \nकिसी मानस की आकुल तान,\nव्यथा की क्षण-क्षण की अनुभूति,\nजहाँ पर आ कर बँधती!\nबात एक ही मेरी चाहे तेरी,\nजो पग-पग पर हारे! \n\tमेरे गीत तुम्हारे!\n\nस्वप्निल पलकें खोल चले \nजग के रूखे आँगन में,\nवे जीवन के फूल जिन्हों ने\nमधु के दिवस न देखे\nबसने को पतझार चला \nजिन साँसोँ के कानन मे!\nवे अटके भटके से,\nबेबस जीवन के मारे,\n\tमेरे गीत तुम्हारे!\n\nअधरों की मुस्कान,\nहृदय का क्रन्दन जहाँ मिलेँगे,\nकरुणा-सिंचित कथा–कहानी,\nभले न मुख से फूटे,\nउस माटी मे गन्ध-विकल \nगीतोँ के फूल खिलेँगे!\nअश्रु-हास सुख-दुखमय जीवन \nचलता साथ तुम्हारे!\n\tमेरे गीत तुम्हारे!\n\nमेरे स्वर ही मेरा परिचय,\nइतना-सा ही नाता,\nजगती की क्षणमयता और \nसमय की लहरोँ मे भी \nएक यही संबंध \nजोड़ता मन से मन का नाता!\nहार गई जो अपनी बाजी \nलिखती नाम तुम्हारे \n\tमेरे गीत तुम्हारे!\n\n","author":"प्रतिभा सक्सेना","title":"मेरे गीत तुम्हारे \/ प्रतिभा सक्सेना"},{"poem":"बहत्तर कुआँरियाँ  एक आदमी के लिये!\nवाह क्या बात है!\nयह है जन्नत का नज़ारा!\nयहाँ तो चार पर ही मन मार कर रह जाना पड़ता है ,\nऔर वे चारों भी समय के साथ ,\nकितनों की माँ बन-बन कर  हो जाती हैं रूढ़ी, पुरानी ,\n\nअल्लाह की रहमत!\nबहत्तर कुआँरियां ,\nहमेशा जवान रहेंगी ,हर समय तुम्हारा मुँह देखेंगी ,राह तकेंगी!\nन माँ ,न बहन ,न बेटी ,\nये सब फ़लतू के रूप हैं औरत के! \nसामने न आयें!\nबस बहत्तर कुआँरियाँ और दिन रात भोग-विलास!\nऔर हमें क्या चाहिये!\nअल्लाह को ख़ुश करने के लिये ,\nसैकड़ों की मौत बने हमारे शरीर के चाहे चीथड़े उड़ जायें ,\nबस, बहत्तर कुआँरियाँ हमें मिल जायें!\n\n","author":"प्रतिभा सक्सेना","title":"जन्नत का नज़ारा\/ प्रतिभा सक्सेना"},{"poem":"भैंसा फिर उछल रहा है!\nघसीट रहा  इन्सानियत को जकड़ने, \nडालने को कैद में, \nअपनी रखैल बना कर!\nउछल-उछल बार बार,चला रहा है सींग ,\nखुर पटक-पटक कर खूँद रहा है धरती!\n\n\nवहाँ तो बीज रक्त में थे ,\nघरती पर बूँद गिरते नये शरीर खड़े हो जाते!\nयहाँ तो मानसिकता है रक्तबीजी ,\nफैलते हैं बीज हवा के साथ ,\nउगती हैं फ़सलें!\nगिनती कहाँ?\nउनकी फ़ितरत में है \nविश्व द्रोह!\n\n\nविचार- विवेक -वर्जित अँधेरों में जीना \nफ़ितरत है उनकी!\nज़िन्दगी के लिये यही शर्त है उनकी!\nशताब्दियों की \nमनुजता की विरासत, \nसंस्कृतियाँ ,कलायें , विद्यायें , \nनाम-निशान मिटा दो  सब का!\nतोड़ दो ,जला दो सब कुछ \nजो उनके अनुकूल नहीं है!\n\n\nरोशनी नहीं है कहीं!\nछाया है कुहासा ,आच्छन्न हैं दिशायें,\nआकाश बहुत धुँधला है \nऔर उन पर किया गया कोई भी प्रहार ,\nरोपता असंख्य रक्तबीज!\nसमाधान सिर्फ़ एक!\nइतिहास स्वयं को दोहराये -\n\n\nदेवों के सार्थक अंशों से रूपायित हुई थी जैसे चण्डिका!\nशक्तियाँ जगत की मिल महाकार धर , \nतुल जायँ करने को आर-पार  फ़ैसला!\nघेर लें  दनुज को उन्मत्त महाकाली सी-\nक्रुद्ध, कराल और सन्नद्ध!\nप्रचण्ड वार से संहारती\nअपनी लाल जिह्वा लपलपाती वही चामुण्डा \nतीक्ष्ण दाँतों से चबा-चबा ,  रक्त पी-पी  \nउगल  डाले रिक्त अंश!\n\n\nलाओ रोशनी ,किरणें बिखेरो ,\nवर्ना दम घुट जायेगा -इन्सानियत का!\nकि धरती मुक्त ,हवा निर्मल ,और दिशायें दीप्त हो जायें ,\nकि निर्विघ्न हो सके मानवता की जय-यात्रा,\nऔर मंगलाचरण एक नये युगका! \n\n","author":"प्रतिभा सक्सेना","title":"रक्तबीज\/ प्रतिभा सक्सेना"},{"poem":"जब से तुम्हें देखा है अखबार के पन्ने पर , \nमन का चैन उड़ गया है, समीरा! \nपल-पल अपने ज़मीर को मारती हुई \nकैसे जीती हो इतनी कालिमा ओढ़े! \nएक हथियार बन उनके हाथों का \nकरती हुई अनगिनती समीराओं का शिकार! \nवे रौंद देते है उन्हें कि तुम समझा सको कि अब दो ही रास्ते हैं \nउनकी ज़लालत भरी ज़िन्दगी के लिये , \nजमीन में आधी गाड़ी जा कर पत्थरों की बौछार \nया \nअल्लाह के नाम पर कुर्बान हो जाओ - \nजीवित बम बन \nकितनों की मौत बन चिथड़े उड़वा दो अपने! \nइन औरतों के लिये , \nचैन नहीं कहीं। \nमरने के बाद भी \nजहन्नुम का इन्ज़ाम पक्का! \nबहुत सचेत हैं वे दरिन्दे कि \nकहीं कोई कँवारी अल्लाह को प्यारी हो \nजन्नत न पा जाये! \nछोड़ देते हैं कोई मुस्टंडा उसके ऊपर! \nएक या दस ,उन्हें क्या फ़र्क पड़ता है \nझेलना तो  उसे है भयावह मौत! \nकैसे छल पाती हो समीरा , \nअपने आप को? \nकैसी ज़िन्दगी है तुम्हारी! \nअल्लाह के नाम पर , \nकैसी दरिन्दगी है! \nऔरत? \nमर्दों का एक खिलौना , \nबचपन से ही काट-छाँट , \nअपने सुख और अहम् की तुष्टि के लिये! \nजी भर खेला और फेंक दिया! \nतुम भी तो एक औरत हो! \nतुम्हें कुछ नहीं लगता! \nसोचा है कभी \nकि उनके जन्नत में तुम्हारी कहीं गुज़र नहीं! \nकैसे जीती हो तुम ,मेरा तो चैन उड़ गया है समीरा! \nजब से तुम्हें देखा है! \n\n","author":"प्रतिभा सक्सेना","title":"जब से तुम्हें देखा है \/ प्रतिभा सक्सेना"},{"poem":"आज फिर एक डायन ,\nबाँसों से खदेड़-खदेड़ यातनायें दे ,\nमौत के घाट उतार दी गई  ।\nइकट्ठे हुये थे लोग \nयंत्रणाओं से तड़पती \nनारी देह का मज़ा लेने!\n\n\nखा गई पति को ,\nराँड है!\nजादू-टोना करती चाट जाती बच्चों को ,\nनज़र लगा कर ,चौपट करदे जिसे चाहे ,\n.काली जीभ के कुबोल इसी के! \n\n\nअकेली नारी!\nबेबस ,असहाय! \nकौन सुने उसकी? \nकहीं , कोई नहीं! \n\n\nकोंच रहे हैं अंग-प्रत्यंग, \nजितना दारुण यातना ,\nउतनी ऊँची किलकारियाँ!\nख़ून से लथपथ,\nमर्मान्तक पीड़ा से \nऐंठता शरीर ठेल-ठेल ,  \nठहाके लगाते लोग!\nउन्मादग्रस्त भीड़ \nअकेली औरत!\n\n\nबदहवास भागती है!\nजायेगी कहाँ! \nकहाँ जायगी, डायन? \nदर्दीली चीखों से रोमांचित-उत्त्तेजित \nपत्थर फेंक-फेंक  हुमस रहे लोग! \nप्राणान्तक यंत्रणायें देते\nअसह्य आनन्द से\nकिलकारियाँ मारते  लोग! \n\n\nकौन सी नई बात! \nसदियों से हर बरस \nयही लीला देखने\nइकट्ठा होते हैं -बड़े चाव से लोग ! \n\n \nवही पुरानी कथा -\nआती है एक नारी,\nस्वयं -प्रार्थिता ,\nनारीत्व की सार्थकता हेतु ,\nपुरुष की कामना लिये!\nऔर शुरू होता है तमाशा!  \n\n\nप्रर्थिता को  एक दूसरे के पास फेर रहे\nकंदुक सा बार-बार!\n(पुरुष कहाँ अकेला ,\nसब साथ होते हैं उसके!)\nहो गई विमूढ़ , हास्य-पात्र , \nस्वयं-प्रार्थिता!\nऔर  तिरस्कार की असह व्यथा!\nलोग रस विभोर!\nउठ रहा है रोर!\n\n\nक्रोध -औ'विरोध !\nकटु वचनों के कशाघात!\nऔर फिर पौरुष का वार \nअंग-भंग कर किया संपन्न महत्-कार्य!\nउठी जय कार ! \nसमवेत अट्टहास!\nमुख विवर्ण -विकृत ,लिखी पीड़ा अपार\nऐंठता-सा  देह का आकार!\n\n\nठहाके लगाते लोग! \nरक्त-धारायें बहाता तन , \nघोर चीत्कार करती , \nभागती है वह! \nआनन्द से हुलसते ,\nनाच उठते हैं लोग! \n\n \nसदियों से साल-दर साल \nयही मनोरंजन होता आया है , \nउत्सव यही देखने \nअब भी तो आते हैं ,\nवीभत्स आनन्द के प्यासे लोग \n\n","author":"प्रतिभा सक्सेना","title":"लोग\/ प्रतिभा सक्सेना"},{"poem":"निकल आओ कमरे से बाहर ज़रा ,\nइस खुली अगहनी धूप में बैठ लें!\nखींच लें प्लास्टिकी कुर्सियाँ ,इस तरफ़\nसाथ चलती सड़क का किनारा मिले!\nखिड़कियाँ कुछ खुली हैं घरों की अभी ,\nझाँकती लड़कियों का नज़ारा मिले! \nदूध के दाँत आगे के टूटे हुये \nझर रही हैं हँसी की फुहारें बिखर ,\nफूलवाली नई फ़्राक पहने हुये \nएक बच्ची चली आ रही है इधर!\nहाथ पकड़े हुये भाई थोड़ा बड़ा ,\nदूसरे हाथ से है सम्हाले हुये   \nपेट से खिसक आता पजामा ज़रा! \nवाह, ठेले पे ,कैसी हरी औ' भरी \nताज़ी  टूटी हुई वो मटर की फली!\nहींग-ज़ीरा हरी मिर्च  से छौंककर ,\nसाथ में शाम की चाय अदरक डली!\nआओ , छीलें मटर भी यहीं बैठ कर \nऔर छिलके उधर डाल दें गाय को!\nकोई पूछे कि क्या हो रहा है, कहें ,\n'देख ले आप ही ,पूछता काय को?'\nधूप जब तक इधर से उधर तक चले\nहम भी अपनी वहीं कुर्सियाँ खींच लें! \nआज टालो नहाना ,जरूरी नहीं ,\nएक दिन ताश की गड्डियाँ फेंट लें!\n\n","author":"प्रतिभा सक्सेना","title":"हल्का-फुल्का  \/ प्रतिभा सक्सेना"},{"poem":"शब्द मेरे हैं \nअर्थ मैंने ही दिये ये शब्द मेरे हैं!\nव्यक्ति औ अभिव्यक्ति को एकात्म करते जो ,\nयों कि  मेरे आत्म का प्रतिरूप  धरते हों!\nस्वरित मेरे स्वत्व के \nमुखरित बसेरे हैं!\nशब्द मेरे हैं!\n\n\nस्वयं वाणी का कलामय तंत्र अभिमंत्रित,\nलग रहा ये प्राण ही शब्दित हुये मुखरित,\nसृष्टि के संवेदनों की चित्र-लिपि धारे\nसहज ही सौंदर्य के वरदान से मंडित!\nशाम है विश्राममय \nमुखरित सबेरे हैं!\nशब्द मेरे हैं!\n\n\nबाँसुरी ,उर-तंत्र में झंकार भरती जो ,\nअतीन्द्रिय अनुभूति बन गुंजार करती जो \nनिराकार प्रकार  को साकार करते जो \nमनोमय हर कोश के \nसकुशल चितेरे हैं!\nशब्द मेरे हैं!\n\n\nव्याप्ति है मैं' की जहाँ तक विश्व- दर्पण में ,\nप्राप्ति है जितनी कि निजता  के समर्पण में \nभूमिका धारे वहन की अर्थ-तत्वों के,\nअंजली भर -भर  दिशाओं ने बिखेरे हैं!\n\nपूर्णता पाकर अहेतुक प्रेम से  लहरिल\nमनःवीणा ने अमल स्वर ये बिखेरे हैं!\nध्वनि समुच्चय ही न\nइनके अर्थ गहरे  हैं !\nशब्द मेरे हैं!\nप्रतिभा.\nशब्द मेरे हैं! \n\n","author":"प्रतिभा सक्सेना","title":"शब्द मेरे हैं \/ प्रतिभा सक्सेना"},{"poem":"विद्या का दान चले ,\nजहाँ खुले हाथ ,\nकन्या तो और भी  \nसरस्वती की जात!\nऔर सिर पर पिता मास्टर का हाथ!\n\nकंठ में वाणी भर ,\nपहचान लिये अक्षर!\nशब्दों की रचना   \nअर्थ जानने का क्रम!\nसमझ गई  शब्दों के रूप और भाव \nऔर फिर  शब्दों से पार पढ़े  मन!\nजाने कहाँ कहाँ के छोर ,\nगहरी गहरी डूब तक!\nबन गया व्यसन!\nमास्टर की छोरी!\n\nपराये  लगे न कभी ,\nलड़के ,हर बार नये ,\nघर में आ रहते रहे!\nमाता का मन उदार  ,\nभूख-प्यास जान रही ,\nअक्सर ही स्वेटर भी!\nपढ़-लिख, तैयार चरण छूते, \nबिदा होते!\nकिसी को भी नहीं खला ,\nकभी कमी नहीं  पड़ी!\nयों ही बड़ी होती रही \nमास्टर की छोरी!\n\n\nएक दिन किसी ने कहा  - \nउनके पास है क्या सिवा \nफ़ालतू की  बातों के \nऔर इन किताबों के ?\nक्या अचार डालेगी ,\nरीत-भाँत- दुनिया से  कोरी ,-! \nमास्टर की छोरी!\n\n\nबुरा लगा  , हुई दुखन!\nजान गई अपना सच ,\nसाध लिया बिछला मन!\nदुनिया को समझ रही\nअपने से परख रही \nमास्टर की छोरी!\n\n\nब्याह गई!\nनये लोग नये ढंग!\nकमरोंवाला मकान,\nलोक- व्यवहार ,\nसभी साज और सँवार!\nलेकिन किताबों बिन ,\nसूनी सी  लगतीं रही \nभरी  अल्मारियाँ !\n\n\nचाह उठे बार-बार , \nकभी  एकान्त खोज,\nमन चाही किताब खोल \nपास धर  लाई-चना \nदेर तक पढ़ती रहे शान्त - चुपचाप!\nकहीं रुके अनायास ,\nकुछ सोचती  या गुनती  रहे!\nमास्टर की छोरी!\n*\nपढ़ती सभी के मन ,\nकरने लगी जतन!\nले अकेलापन\nकौन जाने वह चुभन!\nपाट नहीं पा रही .\nभीतर और बाहर के बीच बसी दूरी!\nमास्टर की छोरी!\n\n","author":"प्रतिभा सक्सेना","title":"मास्टर की छोरी \/ प्रतिभा सक्सेना"},{"poem":"मछुआरा फिर से जाल समेटेगा!\nहो सावधान री, प्राणों की मछली ,\nतू कितनी बार बची आई ,फिसली ,\nहर बार नहीं बच पाता कोई भी ,\nचुक जातीं सब भूलें पिछली-अगली!\nबंसी में डोरी ,डोरी में काँटा ,\nहर बार नया भर चारा , फेंकेगा!\n\tमछुआरा फिर से जाल समेटेगा!\n\nगहरा पानी ,हर जगह जाल फैले ,\nक्या फँसी नहीं मछलियाँ कभी पहले?\nइस बार अगर बच भी निकली तो क्या ,\nकुछ पल तल -सतहों को अपना कह ले!\nखेले बिन उसको चैन कहाँ  आये\nसाँसों की डोरी झटक  लपेटेगा! \n\tफिर से मछुआरा जाल समेटेगा! \n\n","author":"प्रतिभा सक्सेना","title":"मछुआरा\/ प्रतिभा सक्सेना"},{"poem":"प्राणों में जलती आग ,\nहृदय में यग-युग का वेदना-भार ,\nनयनों मे पानी ,अधरों पर चिर-हास लिये!\nमैं चली वहाँ से जहाँ न थी पथ की रेखा ,\nमैं चिर-स्वतंत्र अपना अजेय विश्वास लिये!\nमुझको इस रूखी माटी ने निर्माण दिया \nधरती अंतर्ज्वाला ने दी मुझे आग .\nगंगा यमुना बँध गईं पलक की सीमा में \nआकाश भर गया चेतनता की नई श्वास!\nमुझको आना क्या ,जाना क्या \nफिर मेरा ठौर-ठिकाना क्या \nमैं शुष्क उजाड़ हवा पर मुझमें ही सौ-सौ मधुमास जिये!\n\nजब मैं आई ,तब चारों ओर अँधेरा था ,\nजीवन के शिशु को कोई प्यार-दुलार न था!\nआँचल की छाँह नहीं थी ,बाँह नहीं कोई ,\nधरती पर पुत्रों का कोई अधिकार न था!\nदेखे माँ के लाड़ले पूत दर-दर की ठोकर पर जीते ,\nजिनके हाथों ही ये नभचुम्बी गेह बने \nमानव को बिकते देखा है मैंने चाँदी के टुकड़ों पर \n.महलों के नीचे झोपड़ियों के जो दीपक..निःस्नेह बने!\n\nगिरती दीवारें देख हँसी आ जाती है ,\nनिर्माताओं के उन्हीं हवाई सपनों का ,\nमैं धूल उड़ाती उनके शेष खँडहरों में ,\nफिर चल देती पतझर सी सूनी साँस लिये!\n\nछुप जातीं सभी वर्जनायें घबराई-सी\nमेरी ठोकर पा पथ से हट जाते विरोध \nनिश्चय का लोहा मान रास्ता खुल जाता,\nजितने प्रवाद जुड़ते दे जाते  नया बोध \n\nअनगिनत विरोधों का तीखापन जमजमकर हो गया क्षार ,\nघुल गया स्वरों में  कटुता बन कर  उभरा आता बार -बार \nचल देती हूँ मैं अपनी राहें आप बना\nबढ़ती हूं  अनगिनती आँखों का उपहास पिये!\n\nमैं बनी विपथ-गा महाकाल के उर पर युगल चरण धारे ,\nमैं ही दिगंबरी चामुण्डा ,, जो रक्तबीज को संहारे!\nमैं चिन्गारी ,जो ज्वाला बन कर डाले भस्म सात् सबकुछ,\nपर गृहलक्ष्मी के चूल्हे में  जो  तृप्ति और पोषण में रत!\nसारे अवरोध -विरोध फूँक में उड़ा अबाध अप्रतिहत गति \nकुछ नई इबारत देती लिख युग के कपाट पर दे दस्तक   \nजड़ परंपरा की धूल उड़ा प्रश्नों को प्रत्युत्तर देती \nखंडित  निर्जीव मान्यतायें  कर बो देती विश्वास नये!\n\n","author":"प्रतिभा सक्सेना","title":"विपथगा\/ प्रतिभा सक्सेना"},{"poem":"कहाँ हूँ मैं!\nढूँढ रही अपने को दुनिया की भीड़ में \nउत्सव -हुलास इधर , मस्त-मगन लोग \nसंभव है यहीं- कहीं सामना हो जाय \nलोगों में घूम फिरी\nकहाँ -कहाँ ढूँढ फिरी!\nनहीं ,यहाँ कहीं नहीं!\nनहीं मिली!\nपता नहीं कहाँ हूँ !\nखोजूँ कहाँ  अपने को?\nहूं भी , कि हूँ ही नहीं ?\n\n\nयहीं दूर खड़ा कौन?\nहोकर असिक्त , निर्लिप्त सभी रंगों से!\nचुप्प ,एक दर्शक -सा!\nचेहरा बहुत जाना-पहचाना ,\nओह ,मैं ही तो!\nयहाँ हूँ , लेकिन उपस्थित नहीं!\nरुका जाता नहीं यहाँ,\nऔर कहीं निकल चलो!\n\n\nउधऱ एक बालक अकेला असहाय, \nरोचा सिसकता लगातार ,\nकंठ घरघराता ,बीमार ,\nरोते-रोते थक गया सा!\nमाँ उधर  उत्सव के आंगन के नलके पर \nखुशियों के भाँडों में जमी -जली खुरचन को ,\nजूठन की पर्तों में जकड़े हुये बर्तन को,\nरगड़-रगड़ धोयेगी ,\nनहीं उठ पायेगी!\nकुछ न कर पायेगी!\n\n\nबालक?\nअकेला पड़ा रुक-रुक रोयेगा!\nभूखा, अकेला ,बीमार ,\nकैसे सोयेगा?\nकोई नहीं जो \nनेह दृष्टि डाल सहला दे!\nबहला दे,\nलगा ले आँचल से थपक कर सुला दे!\nआते-जाते अपने में मगन लोग, \nकोई देखता ही नहीं!\n\n\nकोई है ,   , \nख़ड़ा यहीं  ,सिक्त दृष्टि ले दुलारता ,\nनयनों में झाँकता निहारता!\nअपने ही आँसुओं को पल्ले से  पोंछता \nखड़ा यहीं के यहीं!\nनैन अभी गीले हैं ,\nआँसू बहे आये गाल मेरे हैं!\nफिर -फिर पोंछ रहे हाथ यही मेरे हैं!\nदृष्टि ने कहा था यही -\n' कोख-जाया माँ ,उस जनम का मैं तुम्हारा हूँ!\nभूल गईं?'\nफेर नहीं पा रही निगाह \nकैसे छोड़ दूँ अकेला असहाय!\nलौट जाओ मेरे प्रतिरूप \nमेरे बिना कौन उसे देखेगा ?\nहीं ठीक हूँ मैं !\n\n\nराग-रंग मुझसे दूर-दूर रह जायेंगे ,\nपरस नहीं पायेंगे,\nकोशिशे  बेकार हर बार!\nपडे हुये कुण्ठित  सुख -बोध  सभी,\nमेरी गुज़र नहीं  कहीं! \nडुबा सकी होती मन क्षण भर ही, काश ,कहीं!\n\n \nमत कहो आने को! \nरोने की क्षीण ध्वनि ,\nसुख की उल्लास भरी तानो  \nको चीरती , वहाँ तक चली आयेगी!\nकानो से रह-रह टकरायेगी! \nमुझे यहीं रहना है!\nरोता अकेला उसे छोड़  कहाँ जाऊँगी!\nलौट यहीं आऊँगी!!\n\n\nदूर , रंग- मंडप की हलचल से\nअलग-थलग , \nरहने दो कोशिशे, बेकार!\nयहीं ठीक हूँ मैं -\nनिष्कासित हुई-सी,\nनिस्संग! \n\n","author":"प्रतिभा सक्सेना","title":"कहाँ हूँ मैं \/ प्रतिभा सक्सेना"},{"poem":"मैं इसको छोड़ कहाँ जाऊँ ,इस धरती का आकर्षण है! \nऊँचे पर्वत , गहरे सागर ,ये वन सरितायें ,ग्राम-नगर \nऋतुओं के नित-नित नये रूप इन सब में रमती हुई -डगर!\nये ज्योतिर्मय आकाश और ये ऋतंभरा रमणीय धरा -\nइन सबसे ममता है मेरे इस माया-मोह भरे मन की ,\n\tजिसने सिरजा साकार किया सिर पर उस माटी का ऋण है!\nउन्मुक्त हँसी के कुछ पल भी धो जाते सारी कड़ुआहट ,\nकुछ तन्मय पल भी डुबो-डुबो लेते हैं  अपनें में सुध-बुध!\nअन्तर में उठते तूफानों का मूल  कहाँ ढूँढूँ  जाकर \nकोई उत्तर पा जाने की आशा ले बैठी हूँ रुक कर!\nजाने की बात करूँ फिर क्यों जब मिला नहीं आमंत्रण है! \nजो व्यक्त हो रहे अनायास  मेरे वह  स्वर सुननेवाला ,\nजो अर्थ जानता केवल मन ,कोई   उसको गुनने वाला,\nमैं तुम को छोड़ कहाँ जाऊं , टेरते अहर्निश ,दुर्निवार!\nप्रतिध्वनि रह रह कर टकराती अंतर्मन के झनझना तार!\n\tउस पार व्यक्ति का हो जाना  जैसे सबसे निष्कासन है!\nसारे संबंध न जाने क्यों अक्सर ही बेगाने लगते! \nइन राग-विराग भरे गीतों के बोल मुझे थामे रहते ,\nफिर वहाँ किस तरह साध सकूँगी अपना साँसों का सरगम!\nउस ओर अनिश्चित है सब कुछ किस तरह सधेगा उचटा मन  \n\tकडुवे-मीठे खट्टे अनुभव का अपना हिस्सा क्या कम है!\nइन सबसे अगर किनारा कर मैं भी चल दूँ हो अनासक्त \nजिनकी वाणी फूटी न कभी वे फिर  रह जायेंगे अव्यक्त \nइस कर्म भूमि में कहीं न निष्क्रिय कर डाले संचित विषाद \nकर सका पलायन कौन यहाँ, वैराग्य सिर्फ़ मन का प्रमाद \n\tतृष्णायित मृग सा  व्याकुल मन उलझा जिसमें यह जीवन है \nसब पाप -पुण्यफल यहीं सुलभ ,अपना परलोक यहीं लगता ,\nमेरे भगवान यहीं बसते .मुझको ते स्वर्ग यहीं दिखता!\nमेरे तो सारे तार  यहीं से जुड़े और संचालित भी ,\nबाहरी जगत के भीतर ही मन का संसार बहुत रुचता ,\n\tकुछ अता-पता मालूम नहीं वह लोक मुझे लगता भ्रम है!\nये शब्द, रूप, रस, गंध, परस, आनन्द-रूप प्रभु का प्रसाद!\nइस राग भरे अंतर में उतर न आये पल  भर  में विराग!\nगोरस की गागर मानव तन ,पकता सह सहकर घोर तपन\nभर दिया उसी में  उफनाती कितनी सरिताओं का संगम ,\n\tगागर रीती रह जाय न ये जितना पा लें उतना  कम है !\nकितने मंथन के बाद मिला   कैसे सहेज रक्खे ग्वालन ,\nकंकरी मार गागर फोड़ी ,ले  महाचोर    भागा माखन  \nबहुरूपी  नटनागर की नित  छुप-छुप दधि- माखन की चोरी ,\nकिस आकर्षण से खिंची चली आती फिर भी ब्रज की भोरी!\nमनमानी रोक सके उसकी  किसने पाया  इतना दम है! \n\n","author":"प्रतिभा सक्सेना","title":"धरती का आकर्षषण \/ प्रतिभा सक्सेना"},{"poem":"कोई एहसान नहीं किया हमने तुम पर! \nयह तो तुम्हारा अधिकार था और हमारा कर्तव्य!\nपीढियों का ऋण चढा था जो हम पर , \nउतार, दिया तुमने आनन्द और सुख!\nआभार तुम्हारा! \nआत्मज मेरे! \nहमारा अस्तित्व व्याप्त रहेगा , \nजहाँ तक जायेगा तुम्हारा विस्तार! \nतुम्हारा विकसता व्यक्तित्व सँवारने में, \nचूक गये होंगे कितनी बार \nआड़े आ गई होंगी हमारी सीमायें! \nपर तुम्हारे लिये खुली हैं आ-क्षितिज दिशायें! \nविस्तृत आकाश में उड़ान भरते \nकोई द्विविधा मन में सिर न उठाये \nकोई आशंका व्याप न जाये! \nचलना है बहुत आगे तक ,\nसमर्थ हो तुम! \nशान्त और प्रसन्न मन से \nतुम्हें मुक्त कर देना चाहती हूँ अब \nऔर स्वयं को भी -\nहर बंधन से, भार से, अपेक्षा और अधिकार से, \nकि निश्तिन्त और निर्द्वंद्व रहें हम! \nजी सकें सहज जीवन, अपने अपने ढंग से! \nक्योंकि प्यार बाँधता नहीं मुक्त करता है \nऔर तुम्हें बहुत प्यार करती हूँ मैं! \n\n","author":"प्रतिभा सक्सेना","title":"मुक्ति \/ प्रतिभा सक्सेना"},{"poem":"कृष्ण ,मेरे मीत! \nअग्नि संभव द्रौपदी मैं \nखड़ी अविचल!\nजल रही अनुताप में , \nउद्दीप्त पल-पल, \nक्षुब्ध और! अशान्त!\nतुम तपन झेलो ,न कोई और! \nतुम शरण मेरी, न कोई और! \n\n\nदौड़  आते तुम्हीं बारंबार\nइस निर्वास- वन में \nछोड़ अपना राजसुख- रनिवास!\nधीर देने \nबाँटने को भार मन का ,\nप्रिय सखी  के  साथ!\nतुम परम आत्मीय \nमेरा हो न कोई और!\nटेरता मन कह रहा ,\nतुमसे मिले युग हो गये,\nओ,मीत मेरे!\nतुम शऱण मेरी न कोई और! \n\n\nबंधु प्रिय मेरे ,\nसभी का एक माध्यम मै!\nस्वत्व मेरा कुछ नहीं!\nमैं बँटी हूँ!\nजुड़ूँ किससे? \nअधूरी हूँ मैं सभी के साथ! \nमन से रहूं किसके पास! \nपति ,परस्पर बँधे बेबस ,\nएक असमंजस कि \nमैं हूँ डोर! \nकौन है ,जो समझ ले मेरी व्यथा को ,\nएक केवल तुम!\nन कोई और!\nतुम शऱण मेरी, न कोई और! \n\n\nमीत ,हर सामर्थ्य मेरी ,बन गई उपभोग \nदाँव पर  मैं और कब से चल रहा  यह खेल!\nवे परम गंभीर,मृदु ,संयत;\nमुखर मैं ,कटु , असहनशील \nसब स्वीकार!\nकिन्तु यह निर्लज्ज अत्याचार! \nऔर वह क्षण दुसह दारुण भयावह\nवह बीतता ही नहीं\nबनता एक हाहाकार!\nहो रहा  अपमान औ' उपहास \nपर वे सिर झुकाये साक्षी चुपचाप,\nमिथ्यादर्श की ले आड़!\nउस  सामर्थ्य को धिक्कार!\nनीति धर्म,विवेक सब  बेकार!\nकिसे अब तक सके कभी उबार?\nसभी को रख दो ,सुरक्षित कर पिटारी बंद\nखा जाये न  चोट उनका धर्म पा कर वार!\nइस विडंबन का कहाँ है पार!\nसिर्फ़ तुमने ही उबारा!\nतुम चुभन झेलो, न कोई और  ,\nतुम शऱण मेरी, न कोई और! \n\n \nऔर तुम? \nजो सर्वथा ही भिन्न!\nजीवन -सहजता के मंत्र !\nकौन से तुमने नियम या नीति मानी? \nतोड़ सारी वर्जनायें\nएक तुमने ही  \nस्वयं को साक्षी कर, \nमानवी गरिमा न हो खंडित यहाँ \nसब रीति मर्यादा बदल दी \nऔर  जीवन भर तुम्हीं ने ,\nव्यर्थ के प्रतिबंध तोड़े,\nछलों के अनुबंध तोड़े \nसहज  हो कर बहे युग - धारा \nकि आरोपित सभी  पाखंड तोड़े!\nएक ही  संबंध तुमसे ,\nबस नहीं कुछ और! \nतुम शऱण मेरी, न कोई और! \n\n\nविगत और भविष्य तुम निर्बाध!\nविषम ,अँधे क्षणों में लो साध,\nसांत्वना के कुछ सहज उद्गार!\nजब निराशा हो चरम तब तुम खड़े हो साथ\nमीत मेरे , बस यही विश्वास!\nनहीं दैहिक कामना कोई हमारे बीच, \nऔर कुछ भी नहीं, \nजो कुछ और!\nतुम शऱण मेरी, न कोई और! \n\n \nशब्द सीमित \nअर्थ का विस्तार , \nतुम तक पहुँच जायेगा! \nअजानी दूरियों को लाँघ\nमेरा मौन भी कह बहुत जायेगा!\nयही दृढ़ संबंध जो जोड़े हुये है \nऔर कुछ भी नहीं \nअपने बीच! \nतुम्हीं से उन्मुख , \nन कोई और!\nतुम शरण मेरी, न कोई और! \n\n\nशब्द औ'संवेदना ही, \nऔर निष्कृति भी तुम्हीं से 1\nबस ,नहीं कुछ और!\nतुम परम आत्मीय, सतत समीप ,\nतुम तपन झेलो, न कोई और!\nतुम शरण मेरी, न कोई और!\n\n","author":"प्रतिभा सक्सेना","title":"अग्नि-संभवा \/ प्रतिभा सक्सेना"},{"poem":"जब पलकें झपका कर नभ में तारे हँसते,\nतब मेरे मन को याद तुम्हारी आती है! \n\n\nजब झूम-झूम उठते फूलों के दल के दल ,\nमधुमय वसन्तश्री राग लुटाती आती है \nगुन-गुन के गुंजन में वन की डाली-दाली \n,सौरभ मधु से मधुपों की प्यास मिटाती है , \nअमराई की डालों से उठती कूक पिकी की आकुलता \nतब मेरे मन को याद तुम्हारी आती है!\n\nजब किसी द्वार पर अपनी झोली फैला कर ,\nकोई अंधा भिक्षुक जिसका घर-बार नहीं , \nगा उठता कोई करुण मधुर संगीत \nकि दाता जो देदे वह होगा अस्वीकार नहीं! \nअभिमानी मन का मान डोल उठता है जब , \nतब मेरे मन को याद तुम्हारी आती है!\n\n","author":"प्रतिभा सक्सेना","title":"याद तुम्हारी आती है \/ प्रतिभा सक्सेना"},{"poem":"पुकार आ रही है!\nआसार बन रहे हैं एक नई यात्रा के!\nआहट सुन कसक उठी भीतर से;\nहर यात्रा की पूर्व संध्या होता है ऐसा!\nसीमित आत्म से निकल \nविराट् में प्रवेश करने का द्वार  -\nयात्रा!\n\n\nतैयार हो लूँ!\nजहाँ  ,जिस तरह रही  ,\nघेरे से  बाहर निकल आऊँ  \nसारा ताम-झाम छोड़!\n\nबिदा ,प्रिय स्मृतियों ,आशाओं-इच्छाओं ,संबंधों ,\nस्वीकार लो प्रणाम मेरा ,\nकि आगे निकल सकूँ,\nनिरी एकाकी ,निरुद्विग्न और निरपेक्ष!\n\nकि नये दृष्य ,नये अनुभव,\nमुक्त चेतना में समा सकें ,\nकि एकदम अनाम अनुभूतियाँ \nअजाने संवेदन ग्रहण करने को \nमन के स्तर  खुल जायें!\nरह जाऊँ एकदम \nखाली स्लेट,\nकि होनेवाले अंकन सुस्पष्ट रहें!\n\n","author":"प्रतिभा सक्सेना","title":"यात्रा\/ प्रतिभा सक्सेना"},{"poem":"वह प्रथम रात्रि,आ गई मिलन की बेला \nलज्जित नयनों में स्वप्न सजा अलबेला \nपद-चाप और आ गया प्रतीक्षित वह पल \nअवगुंठन-से नीचे झुक गये पलक दल \nआ बैठा कोई अति समीप शैया पर \nतन सिहर उठा, मन जाने कैसा दूभर! \n\n \n'स्वागत ,अपने इस गृह में आज तुम्हारा, \nतुम स्वामिनि मेरा सब-कुछ प्रिये, तुम्हारा \nपर मेरी एक कामना यदि पूरी हो, \nअब नहीं बीच में कोई भी दूरी हो' \n\n \nपलकें कुछ उठीं कि वह आनन विस्मित सा , \nज्यों पूछ रहा रह गया अभी कुछ शक क्या \nनेहाविल दृष्टि जमी जैसे उस मुख पर \nकुछ देर शान्ति ,फिर मुखर हो गया वह स्वर, \n' मैं नहीं चाहता अंश-अंश कर पाऊं, \nतन-मन से पूरी एक बार अपनाऊं \nइस भाँति आवरण धरे लाज का ,पट का , \nमैं दूर दूर ही रह जाऊँगा भटका! \nआवरणहीन तुम मेरे सम्मुख पूरी \nरह जाय न कोई मुझमें-तुममें दूरी!' \n\n \n' सागर-सरि-सी मेरे निज में मिल जाओ, \nआवरण ऊपरी अपने तुम्हीं हटाओ!'\nवह चौंकी-सी मुख पर छा गई अरुणिमा , \nकैसी व्याकुल पुकार यह प्रिय की, ओ,माँ \n'तुम प्रिये साध लो मन, जब तक हो संभव, \nपश्चात् इसी के हो अनन्य का अनुभव! \nसागर सा उफनाता मैं बाहु पसारे \nजोहूँगा बाट तुम्हारी, संयम धारे! \nजितने दिन चाहो ,बनी रहो प्रिय पाहुन \nमैं रहूँ प्रतीक्षा-रत अनुदिन याचक बन' \n\n \nकंपित तन-मन में उठी अनोखी तड़पन, \nयह कैसा दुर्निवार दारुण , आमंत्रण! \nसौंपी है सारी लाज, शील और सर्वस, \nपर पार किस तरह पाऊं,यह निर्मम हठ \n\n \nआया, फिर एक दिवस ,वह निशि ले आया \nआवेग भरे हठ का ऋण गया चुकाया \nसँध से ही केवल दीप जोत दमकाता, \nबाहर तक आता अगरु -धूम लहराता! \nछाया-प्रकाश की मोहक-सी संरचना, \nज्यों कुहुक जाल-सा पूर रहा हो अपना! \nयों शयनागार बना अपना पूजा-घर \nजाने क्यों बैठी वहाँ कपाट लगा कर! \nपूजा में अर्पित सुरभित मृदु सुमनों सी \nछाये लेती उड़-उड़ सुगंध अनदेखी \n\n \nजी भरा आ रहा पति का हो,व्याकुल- सा! \nउद्दाम प्रणय के भावों से उच्छल सा \n'ओ, मेरे याचक, आज तुम्हें आमंत्रण!' \nकुछ कंपित -सा वह स्वर करता आवाहन)\n'अर्गलाहीन पट,स्वयं तुम्हीं खोलो अब, \nअपने निजत्व में पा लो मेरा सर्वस! \nआओ,प्रिय आओ ,खोलो द्वार पधारो \nमेरा संपूर्ण समर्पित लो,स्वीकीरो' \n\n","author":"प्रतिभा सक्सेना","title":"याचक \/ प्रतिभा सक्सेना"},{"poem":"किस किरातिन ने लगा दी आग,\nधू-धू जल उठा वन!\nरवि किरण जिसका सरस तल छू न पाई \nयुगों तक पोषित धरित्री ने किया जिनको लगन से!\nपार करते उन सघन हरियालियों को प्रखर सूरज किरण अपनी तीव्रता खो,\nहो उठे मृदु श्याम वर्णी,\nवही वन की नेह भीगी धरा, ओढे है अँगारे!\nजल रही  है घास-दूर्वायें कि जिनको \nतुहिन कण ले सींचते संध्या सकारे, \nभस्म हो हो कर हवाओं में समाये!\nजल गये हैं तितलियों के पंख, चक्कर काटते भयभीत, खग,\nउन बिरछ डालों पर सजा था नीड़, करते रोर \nगिरते देखते नव शावकों की देह जलते घोंसलों से!\n\nऔर सर्पिल धूम लहराता गगन तक!\nवृक्ष से छुट-छुट गिरीं चट्-चट् लतायें,\nधूम के पर्वत उठे,\nलपटें लपेटे, शाख तरु की,फूल, फल पत्ते निगलती!\nभुन रहे जीवित, विकल चीत्कार करते जीव,-\nजायेंगे कहाँ, वे इस लपट से उस लपट तक!\nयहाँ तो इस ओर से उस ओर तक नर्तित शिखायें वह्नि की\nलपलप अरुण जिहृवा पसारे, कर रहीं पीछा निरंतर!\nऔर  हँसती है किरातिन,\nजल रहा वन खिलखिलाती है\nकिरातिन!\n\n","author":"प्रतिभा सक्सेना","title":"किरातिन \/ प्रतिभा सक्सेना"},{"poem":"'अब तो तुम्हारा रिमोट कंट्रोल ठीक है\nमैंने अपनी  मित्र से पूछा \n'मेरी तो समझ में नहीं आता \nकैसे  अपना लाइट पंखा \nअपने आप दूसरे के इशारे पर चल जाता है'\n\n\n'बात इतनी है बहन मैंने समझाया,\nजब कनेक्शन कहीं और का रास आ जाये \nया अनजाने ही वेवलेंग्थ\nकिसी और से मेल खा जाये \nअंदर ही अंदर तरंग जुड़ जाती होगी  \nबिजली बिना तार के \nदौड़ जाती होगी ! \n'सचमुच!जब चौंक कर खुलती है नींद \nदेख कर  उलट-फेर तुरत चेत जाती हूँ \nधीरज धर संयत हो  \nअपमे वाले को लाइन पे लाती हूँ\nखीज-जाती हूँ सम्हालती -सहेजती \nकि सब ठीक-ठाक चले \nब'ड़ी मुश्किल है'सहानुभूति थी मेरी होता है ऐसा \nबेतार के तार बड़ा रहस्य है!\n\n\n'अरे कोई एक बार \nअनायास  अनजाने अनचाहे  \nजब- तब यही  \nबड़े बेमालूम तरीके से   \nअदृष्य सूत्र जुड़ जाता है \n'नहीं, इस होने पर अपना कोई बस नहीं!\nपरेशानी \nहोती क्यों नहीं   \nपर अंततः \nलाइन पर लाकर  करती हूँ अपना रिमोट काबू\n'वैसे भी  अपना ही ठीक \nहाथ   में तो  रहता है \nमैंने भी चेताया ।'\nहाँ \nदूसरा कोई पता नहीं कब क्या करे \nउस पर कोई अपना बस  थोड़े ही है \n\n","author":"प्रतिभा सक्सेना","title":"रिमोट-कंट्रोल \/ प्रतिभा सक्सेना"},{"poem":"कोई तोहमत जड़ दो औरत पर ,\nकौन है रोकनेवाला!\nकर दो चरित्र हत्या ,\nया धर दो कोई आरोप! \nहटा दो रास्ते से!\n\n\nहाँ ,वे दौड़ा रहे हैं सड़क पर\n'टोनही है यह  ', \n'नज़र गड़ा चूस लेती है बच्चों का ख़ून!'\nउछल-उछल कर पत्थर फेंकते ,\nचीख़ते ,पीछे भाग रहे हैं!\nखेल रहे हैं अपना खेल!\n\n\nअकेली औरत ,\nभागेगी कहाँ भीड़ से!\nचोटों से छलकता खून \nप्यासे हैं लोग!\nसहने की सीमा पार ,\nजिजीविषा भभक उठी खा-खा कर वार!\n\n\nभागी नहीं  ,चीखी नहीं!\nधिक्कार भरी दृष्टि डालती \nसीधी खड़ी हो गई \nमुख तमतमाया क्रोध-विकृत!\nआँखें जल उठीं दप्-दप्!\nलौट पड़ी वह  !\n\n\nनीचे झुकी, उठा लिया वही पत्थर \nआघात जिसका उछाल रहा था रक्त!\nभरी आक्रोश\nतान कर मारा  पीछा करतों पर!\n'हाय रे ,चीत्कार उठा ,\nमार डाला रे!\nभीड़ हतबुद्ध, भयभीत!\n\n\nऔर दूसरा पत्थर उठाये दौड़ी!\nअब पीछा वह कर रही थी ,\nभाग रहे थे  लोग!\nफिर फेंका उसने ,घुमा कर पूरे वेग से!\nफिर चीख उटी!\nउठाया एक और!\n\n\nभयभीत, भाग रही हैं भीड़!\nकर रही है पीछा \nअट्टहास करते हुये \nप्रचंड चंडिका !\n\n\nधज्जियां कर डालीं थीं वस्त्रों की \nउन लोगों ने ,\nनारी-तन  बेग़ैरत करने को!\nसारी लज्जा दे मारी उन्हीं पर!\nपशुओं से क्या लाज?\nये बातें अब बे-मानी थीं!\n\n \nदौड़ रही है ,निर्भय उनके पीछे ,हाथ में पत्थर लिये \nजान लेकर भाग रहे हैं लोग!\nभीत ,त्रस्त ,\nसब के सब ,एक साथ गिरते-पड़ते ,\nअँधाधुंध  इधर-उधर!\nतितर-बितर!\nथूक दिया उसने उन कायरों की पीठ पर!\t\n\n\nऔर \nश्लथ ,वेदना - विकृत, \nरक्त ओढ़े दिगंबरी , \nबैठ गई वहीं धरती पर!\nपता नहीं कितनी देर!\nफिर उठी , चल दी एक ओर!\n\n\nअगले दिन खोज पड़ी\nकहां गई चण्डी?\nकहाँ गायब हो गई?\nपूछ रहे थे  एक दूसरे से ।\nकहीं नहीं थी वह!\n\n\nउधऱ  कुयें में उतरा आया  मृत शरीर!\nदिगंबरा चण्डी को वहन कर सक जो \nवहां कोई शिव नहीं था!\nसब शव थे !\n\n","author":"प्रतिभा सक्सेना","title":"दुर्गम्या \/ प्रतिभा सक्सेना"},{"poem":"चलो बात आई गई हो गई!\nछोड़ो शिकायत जो बो गई!\n\nकहा-सुना तो ,क्या चिपक गया ,\nफिर भी तो मन कुछ हिचक गया!\nबोलो न,  ,चुप मत रहो, भई!\n\nअच्छा ,चलो बाहर निकल चलें ,\nकुछ कदम मिल कर पैदल चलें!\nहँसें, ज़रा! मिलते हैं लोग कई!\n\nज़िन्दगी है .ये सब तो चलता है ,\nथोड़ा सा नमक-मिर्च मिलता है!\nहुई नहीं कोई  भी  बात नई!\n\nछत फाड़  ठहाका उठा था जब\nएक दूसरे की  तरफ़ देखा तब, \nचार आँखें, लिये सवाल कई!\n\nनज़रें थीं शर्ट के सिन्दूर पर!\nखुले  होंठ, दृष्टि झुकी झेंप कर\nबची-खुची बर्फ़ सब पिघल गई!\n\n","author":"प्रतिभा सक्सेना","title":"कहाँ की बात \/ प्रतिभा सक्सेना"},{"poem":"तपा-तपा कर कंचन कर दे ऐसी आग मुझे दे देना!\nसारी खुशियाँ ले लो चाहे,तन्मय राग मुझे दे देना!\n\nमेरे सारे खोट दोष सब, लपटें दे दे भस्म बना दो,\nलिपटी रहे काय से चिर वह, बस ऐसा वैराग्य जगा दो!\nरमते जोगी-सा मन चाहे भटके द्वार-द्वार बिन टेरे,\nतरलित निर्मल प्रीत हृदय की बाँट सकूँ ज्यों बहता पानी,\nजो दो मैं सिर धरूँ किन्तु विचलन के आकुल पल मत देना \n\nसारे सुख सारे सपने अपनी  झोली में चाहे रख लो,\nऐसी करुणा दो अंतर में रहे न कोई पीर अजानी!\nसहज भाव स्वीकार करूँ हो निर्विकार हर दान तुम्हारा,\nशाप-ताप मेरे सिर रख दो ,मुक्त रहे दुख से हर प्राणी!\nजैसा मैंने पाया उससे  बढ़ कर यह संसार दे सकूँ,\nनिभा सकूँ निस्पृह अपना व्रत बस इतनी क्षमता भर देना!\n\nआँसू की बरसात देखना अब तो सहा नहीं जाएगा,\nदुख से पीड़ित गात देख कर मन को धीर नहीं आएगा! \nइतनी दो सामर्थ्य व्यथित मन को थोड़ा विश्राम दे सकूँ  \nलाभ -हानि चक्कर पाले बिन मुक्त-मनस् उल्लास दे सकूँ\nसुख -दुख भेद न व्यापे  ऐसी लगन जगा दो अंतर्यामी,\nऔर कहीं अवसन्न मनस्थिति डिगा न दे वह बल भर देना!\n\nऐसी संवेदना समा दो हर मन  मन में अनुभव कर लूँ\nबाँटूँ हँसी जमाने भर को अश्रु इन्हीं नयनों में भर लूँ!\nहँसती हुई धरा का तल हो जग-जीवन हो चिर सुन्दरतर!\nहो प्रशान्त  निरपेक्ष-भाव से पूरी राह चलूँ  मन स्थिर!\nसिवा तुम्हारे और किसी से क्या माँगूँ मेरे घटवासी ,\nजीवन और मृत्यु की सार्थकता पा सकूँ यही वर देना!\n\nदो वरदान श्रमित हर मुख पर तृप्ति  भरा उल्लास छलकता \nनिरउद्विग्न हृदय से  ममता, मोह, छोह  न्योछावर कर दो!\nअंतर्यामी, विनती का यह सहज भाव स्वीकार करो तुम\nउसके बदले चाहे मेरी झोली अनुतापों से भर दो\nमेरे रोम-रोम में बसनेवाले मेरे चिर-विश्वासी,\nहर अँधियारा पार कर सकूँ मुझको परम दीप्त स्वर  देना!\n\n","author":"प्रतिभा सक्सेना","title":"याचना \/ प्रतिभा सक्सेना"},{"poem":"एक दिन अति शान्त मन \nमैं चली आऊँगी तुम्हारे पास .\nदीप की  कँपती हुई लौ जल सके निर्वात ,\nतभी आऊँगी तुम्हारे पास!\n\n\nऔर, विचलित न हो जब थिर हो सकूँ,\nमौसमों से दोस्ती के बीज फिर से बो सकूँ ,\nअभी थोड़ा भ्रम बचा ही रह गया  होगा .\nउबर कर मैं चली आऊँगी तुम्हारे पास!\n\n\nअभी राहें कहाँ चल कर पास आने को, \nरीति-नीति सभी निभाने को पड़ी हैं .\nनिर्णयों  में देर ही  होती चली जाती,\nऔर भी कठिनाइयाँ आकर अड़ी हैं .\nअभी कहाँ निवृत्ति मेरी ,\nशेष हैं कुछ ऋण चुकाने को .  \nएक दिन जब चुप न रह कर,  \nबहूँ निर्झऱ सी बिना आयास\nचली आऊँगी तुम्हारे पास!\n\n\nमत बुलाना ,\nफिर कहीं कोई विवशता टेर लेगी. \nटेरना मत अभी, \nद्विविधा लौट कर फिर घेर लेगी .\nरस्ते से बुला ले कोई रुकावट ,\nकहीं फिर जाऊँ वहीं चुपचाप. \nएक दिन सबसे उबर लूँ सिर चढ़े जो दोष, \nउसी दिन ऐसा लगेगा अब न कोई टोक .\nबीत जाये यह विषम घड़ियाँ बड़ी हैं, \nतपन औ', विश्रान्ति शीतल हो कि जब अनयास .\nचली आऊँगी तुम्हारे पास!\n\n\nकुछ समझना  रह गया होगा ,\nकहीं कच्चापन बचा  होगा .\nपार हो जायें सभी व्यवधान ,\nपूर्ण  अपने स्वयं का संधान .\nएक दिन  आँसू जमे ,\nजब पिघल-गल बह जायँ अपने आप ,\nचली आऊँगी तुम्हारे पास!\n\n\nदेह के, मन के अभी  तो शेष हैं  घेरे .\nयहाँ के व्यवहार के बाकी अभी फेरे.\nकामना के साथ कितने जाल -\nघेरते बन व्याल .\nसभी धो लूँ दोष, विभ्रमों से मुक्त ,\nहो सहज निष्पाप. \nनृत्य सी लालित्यमय \nबन जाय हर पदचाप .\nचली आऊँगी तुम्हारे पास! \n\n\nएक दिन अति शान्त मन \nमैं चली आऊँगी तुम्हारे पास!\n\n","author":"प्रतिभा सक्सेना","title":"एक दिन अति शान्त मन \/ प्रतिभा सक्सेना"},{"poem":"आज सामने हो मेरे ,\nकल नहीं होगे!\nतुम्हारे साथ होने का यह काल \nजीवन का बहुत सार्थक,\nबहुत सुन्दर काल रहा!\nपढ़ाते हुये और पढ़ते हुये तुम्हें,\nनिरखती रही अपने ही नये संस्करण, \nमेरे परम प्रिय छात्र! \n\n\nकोशिश करती रही \nतुम्हें जानने की ,समझने की.\nअगर बूझ सकी तुम्हें \nतो मेरे प्रयास सार्थक .\nअन्यथा - \nये उपाधियाँ व्यर्थ ,\nप्रयास खोखले,\nअध्ययन-अध्यापन मात्र दंभ. \nसब निष्फल!\nउपलब्धि शून्य! \n\n\nपर मैं देख रही हूँ\nकुछ बेकार नहीं गया -\nलगातार एक नई समझ \nपाते रहे हम-तुम. \nमेरे अंतस की ऊर्जा में पके,\nअक्षरों के नेह सिझे बीज \nसही माटी में पड़े. \nइस आत्म का एक अंश तुममें प्रस्थापित,\nऔर मैं निश्चिन्त!\n\n\nतुम्हारे नयनों में पाई\nउजास किरणों की पुलक. \nयही था काम्य मेरा! \nतुमसे पाया अथाह स्नेह-सम्मान, \nअजस्र भाव-प्रवाह . \nमेरी उपलब्धि!\nसँजोये लिये जा रही हूँ, \nगाँठ में बाँध- \nमेरा पाथेय यही!\n\n\nसंभावनाओं भरे जीवन की \nआगत पौध विकसते देख रहे हैं ,\nमेरे तरलित नयन!\nआज यह अध्याय भी समाप्त -\nमेरे तुम्हारे बीच के पाठ \nपूरे हुये!\n\n\nमैं जहां तक थी, \nतुम्हें ले आई. \nअब बिदा! \nइस कामना के साथ -\nकि आगे का उचित मार्ग \nद्विधा रहित होकर ,\nतुम स्वयं चुन सको,\nऔर मंगलमय भविष्य \nतुम्हारे स्वागत को प्रस्तुत हो!\n\n","author":"प्रतिभा सक्सेना","title":"नये संस्करण \/ प्रतिभा सक्सेना"},{"poem":"रात का धुँधलका, सिर्फ़ तारों की छाँह,\nमैंने देखा --\nमन्दिर से निकल कर एक छायामूर्ति\nचली जा रही है विजन वन की ओर!\nआश्चर्य-चकित मैंने पूछा,\n\n' देवि, आप कौन हैं?\nरात्रि के इस सुनसान प्रहर में,\nअकेली कहाँ जा रही हैं?'\n\nवह चौंक गई,कुछ रुकी बोली,\n' मैं जा रही हूँ राम के वामांग से उठ कर,\nचिर दिन के लिए,\nक्योंकि विश्वास और सत्य प्रमाण - सापेक्ष नहीं होते!\nचेतनामयी नारी का स्थान\nजहाँ ले ले सोने की मूरत,\nमर्यादा का यह आचार,\nमैं, वैदेही की चेतना- छाया,\nजड़ -सी देखती रह गई!\nअब मैं जा रही हूँ सदा-सदा के लिये!\n\n'अब?इतने समय बाद? आज? \"\nमेरे मुँह से निकल पड़ा!\n\nवह उदास सी मुस्कराई -\n'तुम आज देख पाई हो!\nमैं तो जा चुकी शताब्दियों पहले,\nसरयू अपार जल-राशि बहा चुकी है तब से,\nश्री-हत अयोध्या अभिशप्त है तभी से!'\n\n","author":"प्रतिभा सक्सेना","title":"अभिशप्त \/ प्रतिभा सक्सेना"},{"poem":"अश्रु-सरिता के किनारे एक ऐसा फूल है\nजो कभी कुम्हलाता नहीं है!\n\nदूर उन सुनसान जीवन-घाटियों के बीच की अनजान सी गरहाइयों में,\nकहीं पत्थर भरे ऊँचे पर्वतों के बीच में,\nनैराश्य के तम से भरी तन्हाइयों में\nगन्ध-व्याकुल हो पवन-झोंके जिसे छू,\nझूमते-से जब कभी इस ओर आते,\nकोकिला सी कूक उठती है हृदय की हूक,\nजीवन की पड़ी वीरान सी अमराइयों में।\nउस अरूप, अशब्द अद्‍भुत गंध का संधान पाने,\nअनवरत ऋतुयें भटकतीं,\nकूल मिल पाता नहीं है!\n\nहर निमिष चलता कि जिसको खोजने,\nपर लौट कर वापस कभी आने न पाता,\nहै बहुत सुनसान दुर्गम राह जिसकी,\nकाल का अनिवार कर दुलरा न पाता,\nबिखर जाते बिम्ब मानस की लहर में,\nरूप ओझल भी न होता, व्यक्त भी होने न पाता,\nचाँद-सूरज, झाँक पाने में रहे असफल सदा ही,\nविश्व की वह वायु छू पाती नहीं\nइस मृत्तिका की गोद में वह टूट झर जाता नहीं है।\n\nएक दिन जिस बीज को बोया गया था,\nकहीं दुनिया की नज़र से दूर अंतर के विजन में,\nचिर-विरह के पंक में अंकुर जगे,\nचुपचाप ही रह कर न जाने कौन क्षण में,\nवह कुमारी साध थी जिसने\nउमंगों को गलाकर रंग भरे थे,\nअब वही सौरभ कसक भरता मधुर\nइस सृष्टि के परमाणुओं के हर मिलन में,\nवे अमाप, अगम्य, घन गहराइयाँ रखतीं सँजो कर,\nऔर उसके लिये सच है ये,\nसमय की लहर से उसका कभी भी रंग धुल पाता नहीं है!\n\n","author":"प्रतिभा सक्सेना","title":"अश्रु-सरिता के किनारे \/ प्रतिभा सक्सेना"},{"poem":"काहे राम जी से माँग लिया सोने का हिरन,\nसोनेवाली लंका में जा के रह ले सिया!\n\nअनहोनी ना विचारी जो था आँखों का भरम,\nछोड़ आया महलों को, काहे ललचा रे, मन!\nकंद-मूल फल-फूल तुझे काहे न रुचे,\nधन वैभव की चाह कहीं रखी थी छिपा,\nसोने रत्नों की कौंध आँखें भर ले, सिया!\n\nवनवास लिया तो भी तो उदासी ना भया,\nकुछ माँगे बिना जीने का अभ्यासी ना हुआ!\nमृगछाला सोने की तो मृगतृष्णा रही,\nतू भी जान दुखी हरिनी के मन की विथा!\nकहीं सोने की तू ही न बन जाये री सिया!\n\nघर-द्वार का सपन काहे पाला मेरे मन!\nजब लिखी थी कपाल में जनम की भटकन,\nछोटे देवर को कठोर वचन बोले थे वहाँ,\nअब लोगों में पराये दिन रात पहरा,\nचुपचाप यहाँ सहेगी पछतायेगा हिया!\n\nकाहे राम जी से माँग लिया सोने का हिरन,\nसोनेवाली लंका में जा के रह ले सिया!\n\n","author":"प्रतिभा सक्सेना","title":"सोने का हिरन \/ प्रतिभा सक्सेना"},{"poem":"मौन, मैं अनजान फिर बोलो कहाँ आवास मेरा!\n\nजिन्दगी की राह रुकने को नहीं विश्राम-बेला,\nआज है यदि साथ लेकिन कल कहीं रहना अकेला!\nराह में इस भाँति कितने सुहृद् छूटे, बन्धु छूटे,\nभार उर पर रह गया सम्बन्ध के सब तार टूटे!\nस्मृतियाँ अनगिन बनी रह जायँगी उर भार मेरा!\n\nकामना छलना जहाँ औ' शब्द भी हों जाल केवल,\nभावना अभिनय बने, लेकर बढूँ मैं कौन संबल!\nपर न मैं प्रतिबन्ध कोई भी लगाना चाहती हूँ,\nइसी क्रम में, मित्रवत्, तुमको समाना चाहती हूँ!\nइन्हीं दो परिचय क्षणों के छोर पर अभियान मेरा!\n\nइस अकेली यात्रा में राग से वैराग्य तक की,\nमैं बनी बेमेल, मेले में अनेकों बार भटकी,\nउसी स्नेहिल दृष्टि का अभिषेक चलती बार पा लूँ,\nकर्ण-कुहरों मे गहन, आश्वस्ति देते स्वर समा लूँ\nक्या पता अनिकेत मन लेगा कहाँ जाकर बसेरा!\n\nदूर हूँ पर पास हूँ मैं, पास हूँ पर दूर भी हूँ ,\nएक परिचय हूँ सभी की, दो दिनों की मीत भी हूँ,\nचल रही, पाथेय लेकर, जगत की जीवन व्यथा का,\nफिर नया अध्याय रचने के लिये अपनी कथा का,\nमुक्त पंछी मैं जहाँ रह लूँ वहीं पर नीड़ मेरा!\n\nयह थकन पथ की, विसंगतियों भरी जीवन -कथा यह,\nअनवरत यह यात्रा, अनुतप्त भटकाती व्यथा यह!\nकर्म जो कर्तव्य, मैं चुपचाप करती जा रही हूँ,\nजगत के अन्तर्विरोधों से गुज़रती जा रही हूँ!\nयहाँ कुछ अपना न था, क्या नकद और उधार मेरा!\n\nरखा जाता यहाँ पर पूरा हिसाब-किताब पल-छिन,\nकर लिया तैयार कागज, बाद में दीं साँस गिन-गिन!\nअब अगर लिखवार ने पूछा कहूँगी - 'खुद समझ लो!\nप्रश्न मुझसे क्यों, अरे, लिक्खा तुम्हीं ने, तुम्हीं पढ लो;\nनिभा दी वह भूमिका, जिस पर लिखा था नाम मेरा!'\nकहाँ मेरा जन्म था होगा कहाँ अवसान मेरा\n\nमौन, मैं अनजान, फिर बोलो कहाँ आवास मेरा!\n\n","author":"प्रतिभा सक्सेना","title":"यात्री \/ प्रतिभा सक्सेना"},{"poem":"रंग-बिरंगी अपनी गठरी खोल के,\nसाँझधुबिनियाँ नभ के तीर उदास सी,\nलटका अपने पाँव क्षितिज के घाट पे\nथक कर बैठ गई ले एक उसाँस सी!\n\nफेन उठ रहा साबुन का आकाश तक,\nनील घोल दे रहीं दिशाएँ नीर में,\nडुबो-डुबो पानी में साँझ खँगारती\nलहरें लहरातीं पँचरंगे चीर में!\n\nधूमिल हुआ नील जल रंग बदल गया\nउजले कपड़ों की फैला दी पाँत सी!\nरंग-बिरंगी अपनी गठरी खोल के,\nसाँझ-धुबिनियाँ, नभ के तीर उदास सी!\n\nमाथे का पल्ला फिसला-सा जा रहा,\nखुले बाल आ पड़े साँवले गाल पर\nकिरणों की माला झलकाती कंठ में\nकुछ बूँदें आ छाईं उसके भाल पर!\n\nकाँधे पर वे तिमिर केश उलझे पड़े,\nपानी में गहरी सी अपनी छाया लम्बी डालती!\nलटका अपने पाँव, क्षितिज के घाट पे\nथक कर बैठ गई ले एक उसाँस सी!\n\nरंग-बिरंगी अपनी गठरी खोल के,\nसाँझ-धुबिनियाँ, नभ के तीर उदास सी!\n\n\n","author":"प्रतिभा सक्सेना","title":"साँझ - धुबिनियाँ \/ प्रतिभा सक्सेना"},{"poem":"बिगाड़ना बहुत आसान है -\nउसके लिये  जो बना नहीं सकता!\nपशुबल सबसे प्रबल है, \nकि विवेक से नाता नहीं रखता,\nजुनून जो कर ड़ाले, \nभविष्य पछताता है जीवन भर!\nपर यह देख कर भी जो तटस्थ बना रहे, \nसबसे बड़ा अपराधी है!\n\nओ धरती के स्वर्ग,\nदुख तो यह है कि तुझे दग़ा दिया अपनों ने!\nतेरी ही बेटियों का रास्ता बन्द कर,\nजीवन भर को वञ्चित कर दिया,\nतेरी नेह भरी गोद से!\nलुटे-पिटे,वञ्चित तेरे पुत्र,\nदर-दर ठोकरें खाते भटक रहे हैं!\nइन द्विधाग्रस्त लोगों ने,\nअपनो को निकाल,\nपराई घुस-पैठ का रास्ता साफ़ कर दिया!\n\nमाँ के जवान बेटों ने \nअपने प्राणों का मोल दे \nजो जीता था,\nये दब्बू, स्वार्थी, कृतघ्न प्राणी,\nथाली में परोस उन्हीं हत्यारों को पेश कर आये -\nकि लो यह खून फ़ालतू है, \nबहता रहे क्या फ़र्क पड़ता है?\nसब चौपट कर दिया!\n\nमाँ की छाती मे घूँसा मार,\nएक स्थायी दर्द दे दिया,\nएक रिसता घाव \nजो हमेशा टीसता रहेगा!\nअगली पीढ़ियाँ क्या माफ़ कर सकेंगी कभी?\n\n","author":"प्रतिभा सक्सेना","title":"अपराधी \/ प्रतिभा सक्सेना"},{"poem":"प्रेम, प्यार, मोहब्बत, \n(बड़े भड़कीले हो गये हैं)\nअब मंच पर मचलते, अदायें दिखाते\nसडकों पर आवारा घूमते, \nघरों की छतों, छज्जों खिडकियों से\nअपनी दमक दिखा जाते हैं!\nअब तो रेलों, बसों और स्कूटरों पर इनके, \nखुल कर दर्शन होते हैं!\n\nहाई स्कूल से लेकर\nबडे बडे कॉलेजों में तो भरमार है!\nचुस्त, बढिया, पारदर्शी कपड़े पहने, \nइनकी बाँकी अदा\nविज्ञापनों मे देखते ही बनती है!\nअब ये बडे आवारा हो गये हैं, \nघरों में दुबके रहने का, \nभीरु स्वभाव छोड कर\nसरे आम बाजारों में\nनिकल पडे हैं!\n\n","author":"प्रतिभा सक्सेना","title":"आवारा शब्द \/ प्रतिभा सक्सेना"},{"poem":"मुक्ति नहीं, \nएक जनम, मगन-मगन,!\n\nतन्मय विशेष\nकुछ न शेष.\nपूर्ण लीन, \nमात्र अनुरक्ति\nहो असीम तृप्ति, \nसिक्त मन-गगन\nएक जनम .\n\nधरा हो ऋतंभरा, \nजीवन संतृप्ति भरा\nतन, मन विभोर\nनिरखें दृग कोर, \nमेघ वन-सघन .\nएक जनम!\n\nमुक्ति नहीं, \nहो अनन्त राग, \nविरहित विराग.\nलहर-लहर दीप, \nसिहर-सिहर प्रीत\nनृत्य-रत किरन.\nएक जनम!\n\nभर-पुरे अस्त उदय\nभाव-भेद शमित, \nपरम तोष, \nशमित ताप.\nस्निग्ध दीप्तिमय गगन.\nएक जनम, \n\nमुक्ति नहीं, \nपरम परिपूर्ण मगन, \nलघु भले कि लघुत्तम\nएक जनम.\nजनम-जनम की मिटे थकन\nएक जनम!\n\n","author":"प्रतिभा सक्सेना","title":"एक जनम \/ प्रतिभा सक्सेना"},{"poem":"हर घर में\nकुछ कुठरियाँ या कोने होते हैं, \nजहाँ फ़ालतू कबाड़ इकट्ठा रहता है.\nमेरे मस्तिष्क के कुछ कोनों में भी\nऐसा ही अँगड़-खंगड़ भरा है!\nजब भी कुछ खोजने चलती हूँ\nतमाम फ़ालतू चीज़ें सामने आ जाती हैं, \nउन्हीं को बार-बार, \nदेखने परखने में लीन\nभूल जाती हूँ, \nकि क्या ढूँढने आई थी!\n\n","author":"प्रतिभा सक्सेना","title":"कबाड़खाना \/ प्रतिभा सक्सेना"},{"poem":"इन भीड़ भरी राहों की गहमा-गहमी में, हर ओर पथिक मिल जाते हैं आगे-पीछे, \nदो कदम साथ कोई-कोई चल पाता पर, हँस-बोल सभी जा लगते अपने ही रस्ते.\nअपनी गठरी की गाँठ न कर देना ढीली, नयनों में कौतुक भर देखेंगे सभी लोग, \nचलती-फिरती बातें काफ़ी हैं आपस की, औरों के किस्से जाने, सबको बड़ा शौक.\n\nवे गाँव- घरों के भीगे हुए पुराने पल सड़कों पर बिखरे अगर, धूल पड़ जाएगी.\nअनमोल बहुत है एक अमानत सी जब तक , खुल गई टके भर की कीमत रह जाएगी\nजाने क्या लोग समझ लें, जाने क्या कह दें, बोलना बड़ा भारी पड़ जाता कभी-कभी\nचुपचाप ज़रा रुक लें लंबा अनजाना पथ, फिर चल देना है आगे जिधर राह चलतीं.\n\nवैसे तो पात्र बदल जाते हर बार यहाँ, पर कथा एक चलती आती है लगातार!\nइस पथ के जाने कितने ऐसे किस्से हैं, संवाद वही पर पात्र बदलते बार बार.\nजाने कितने गुज़रे होंगे इस मारग से, कितनी आँखें रोई होंगी अनगिनत बार, \nजाने कितनों की निधि लुट गई अचानक ही, लग गए साथ सहयात्री बन कर गिरह-मार.\n\nजाने कितने गाँवों की पगडंडी चलते, हम जैसे सारे लोग यहां तक आ पहुँचे, \nकुछ भटके से तकते हरेक चेहरा ऐसे, ख़ुद की पहचान कहीं खो आए हों जैसे, \nइस मेले की यह आवा-जाही जो दिखती है, हर संझा को खाली, हो जाता सूनसान, \nथक कर चुपचाप बैठ जाती तरु के तल में, दिनभर की चलती थकी हुई यह घूम-घाम.\n\nअनजाने आगत के प्रति क्यों पालें विराग, जो द्वार खड़ा उसका भी थोड़ा मान रहे, \nसम हो कर जिसका दाय उसे सौंपो उसका, संयमित मनस् में हर आगत का मान रहे\nलंबा अनजाना पथ रे बंधु, ज़रा रुक लें, आवेग शमित करने को आगे कहां ठौर, \nकहने को तो कुछ तो नहीं बचा, चुपचाप चलें जब तक राहें मुड़ जाएँ अपनी कहीं और!\n\n","author":"प्रतिभा सक्सेना","title":"कथा एक \/ प्रतिभा सक्सेना"},{"poem":"वन-घासों के बीच\nझिलमिलाते इतने दीप!\n\nइस निर्जन वन-खंडिका में\nसंध्याकाश के नीचे\nकौन धर गया?\nक्रीक के दोनों ओर, \nढालों पर, निचाइयों में\nऔर हरी-भरी ऊँचाइयों पर भी\nसघन श्यामलता में दीप्त होते, \nचंचल हवा से अठखेलियाँ करते\nकितने -कितने दीप!\n\nसुनहरी लौ के प्रतिबिंब\nतल की जल-धारा में बहते उतराते, \nसीढ़ियों पर बिखर-बिखर\nलहरों के साथ बहे चले जा रहे.\nइस विजन में फूले हैं अनगिनती\nसुनहरे पॉपी, \nउजास बिखेरते, \nइस एकान्त साँझ में!\n\n","author":"प्रतिभा सक्सेना","title":"केलिफ़ोर्निया का राज-पुष्प \/ प्रतिभा सक्सेना"},{"poem":"यह संस्कृति का वट-वृक्ष, पुरातन-चिरनूतन, \nकह 'चरैवेति' जो सतत खोजता नए सत्य, \nजड़ का विस्तार सुदूर माटियों को जोड़े\nनिर्मल, एकात्म चेतना का जीवन्त उत्स.\n\nआधार बहुत दृढ़ है कि इसी की शाखाएँ\nमिट्टी में रुप कर स्वयं मूल बनती जातीं, \nजिसकी छाया में आर्त मनुजता शीतल हो\nचिन्ताधारा में नूतन स्वस्ति जगी पाती.\n\nइस ग्रहणशीलता पर संशय न उठे कोई, \nहर फल में रूप धरे संभावित वृक्ष बीज.\nवन-सागर पर्वत सहित कुटुंब धरा का हो, \nमानवता का आवास द्वीप औ' महाद्वीप!\n\n","author":"प्रतिभा सक्सेना","title":"चरैवेति \/ प्रतिभा सक्सेना"},{"poem":"तब मैं तुम्हारे साथ होना चाहती हूँ.\n\nशैशव की लीलाओं में\nवात्सल्य भरे नयनों की छाँह तले, \nसबसे घिरे तुम, \nदूर खड़ी देखती रहूँगी!\nयौवन की उद्दाम तरंगों में, \nलोक-लाज परे हटा, \nआकंठ डूबते रस-फुहारों में\nजन-जन को डुबोते, \nदर्शक रहूँगी मैं! \nकठिन कर्तव्य की कर्म-गीता का संदेश\nकानों से सुनती-गुनती रहूँगी .\n\nलेकिन, \nअँधे-युग का, \nसारा महाभारत बीत जाने पर, \nबन-तुलसी की गंध से व्याप्त\nअरण्य-प्रान्तर में वृक्ष तले, \nओ सूत्रधार, तुम चुपचाप अकेले हो, \nअधलेटे अपनी लीला का संवरण करने को उद्यत, \nउन्हीं क्षणों में तुम्हारे मन से\nजुड़ना चाहती हूँ, \nतुम्हारे साथ होना चाहती हूँ\n\nयहाँ कुछ समाप्त नहीं होता, \nक्योंकि तुम सदा थे, रहोगे, \nऔर मैं भी.\nलीला तो चल रही है\nसृष्टि के हर कण में, \nहर तन में, हर मन में.\nइस सीमित में उस विराट् को\nअनुभव करना चाहती हूँ.\n\nकि सारी वृत्तियों पर छाये\nइस सर्वग्रासी राग को, \nसमा लो अपने में.\nलिए जाओ अपने साथ, \nजो असीम में डूबते, मुझसे पार\nअनंत होने जा रहा है.\n\nवही अनुभूति ग्रहण कर\nमन एक रूप हो जाए.\nयह भी अपरंपार हो जाए.\nव्याप्त हो जाए हर छुअन में, दुखन में, \nजो चलती बेला छा रही हो तुम्हें!\nऔर फिर अनासक्त, \nडुबो दूँ, अथाह जल में, \nअपनी यह रीती गागर!\n\n","author":"प्रतिभा सक्सेना","title":"तुम्हारे साथ होना चाहती हूँ \/ प्रतिभा सक्सेना"},{"poem":"हे, मातृ-रूप हे विश्व-प्राण की प्रवाहिका हे नियामिका,\nवह परम-भाव ही इस भूतल पर छाया बन करुणा-ममता\nकेवल अनुभव-गम्या, रम्या धारणा-जगतके आरपार\nतुम मूल सृष्टि नित पुष्टि हेतु सरसा जीवन की अमियधार\n\nइस अखिल सृष्टि के नारि-भाव उस महाभाव के अंश रूप\nउस परम रूप की छलक व्यक्त नारी-मन में जो रम्य रूप\nवात्सल्य पुत्रि का वृद्ध पिता के हेतु उमड़ता आता जैसे\nभगिनी का नेह अपार सहोदर बंधु सदा पाता जैसे\n\nगृहिणी का हृदय थके पंथी के हेतु उमड़ता अनायास, \nभूखे बालक को करुणाकुल हो वितरित करता तृप्ति-ग्रास\nजो स्वयं काल से लड़ जाती, भार्या बन सत्यवान के हित\nअगणित परिभाषाहीन भाव नारी अंतर में चिर संचित\n\nश्री-मयी ज्योति सौन्दर्य सुखों रागों -भोगों से जग सँवार, \nहो बिंब और-प्रतिबिंब असंख्यक रूप- भाव ऊर्जा अपार\nअपनी ही द्युति से दीप्तिमयी तुमसे ही जीवन बना धन्य\nसब रूपों में तुम ही अनन्य तुम धन्य चिन्मयी तुम प्रणम्य!\n\n","author":"प्रतिभा सक्सेना","title":"तुम प्रणम्य \/ प्रतिभा सक्सेना"},{"poem":"तुम अचिर मधुमास की पहली सुहागिन, \nक्यों न जाने कुँज-वन मे कूकती रहतीं अकेली!\n\nलाल फूलों का सुभग सिन्दूर लेकर, \nआगया ऋतुराज तेरे ही वरण को, \nनवल-पल्लव की सुकोमल अँगुलियों ने\nरचे तोरण और बन्दनवार तेरे आगमन को, \nगन्ध-भारित पुष्प-केशर ने तुम्हारा पथ सँजोया, \nतुम्हें जीवन भर मिला नव-राग फिर भी\nक्या न जाने बूझती रहतीं अकेली!\n\nशिशिर का हिम और आतप-ताप वर्षा की झड़ी भी\nआ नहीं पाते कभी तेरे बरस में, \nमहमहाते कुँज बौराये, तुम्हारी कूक सुन, \nउडती नहीं है धूल भी तेरे हरष में, \nकिन्तु तुम होकर सभी से भिन्न, गहरी पत्तियों के\nसघन छाया-वनों मे ही डूबती रहतीं अकेली!\n\nहै निराला रंग सबसे ही तुम्हारा .\nये वसन्ती-वायु क्या तुमको न छू पाती कभी भी\nक्या तुम्हारे तिमिर से उस श्याम तन में, एक भी\nआलोक की, अनुराग की रेखा नहीं आती कभी भी?\nएक गुँजन से भरी वन-वीथियाँ जिन पर चलीं तुम, \nतुम अमर मधु-मास भोगी, क्यों न जाने कूकती रहतीं अकेली!\n\nतुम सुखों की हूक बन कर कूक उठतीं, \nओ मुखर- एकान्त की व्याकुल निवासिनि, \nतुम मिलन के मधु प्रहर मे भी अकेली, \nप्यार के पहले क्षणों मे भी विरागिन .\nसुख-सुरभि-सौंदर्य के नीरव जगत में ढाल देतीं\nमर्मस्पर्शी मधुर स्वर-लहरी रुपहली!\n\n","author":"प्रतिभा सक्सेना","title":"तुम अचिर मधुमास की पहली सुहागिन \/ प्रतिभा सक्सेना"},{"poem":"आज माँझी ले चलो उन निर्जनों में, \nकिसी पग की चाप से आगे वनों में\nले चलो उस तट बिना पहचानवाले, \nजहां कोई आ नहीं पाये, पता ले.\n\nजिस जगह, संध्या-सुबह चुपचाप आयें, \nरात्रियाँ आ मौन ही फिर लौट जायें, \nजहाँ कोई प्रश्न उठ पाये न आगे, \nजिस जगह, बस मौन का ही राग जागे.\n\nचलो अब कुछ काल वहीं व्यतीत कर लें\nयहँ से कुछ भी बताये-बिन निकल लें\nदूर इतनी यहाँ की किरणे न आयें, \nयहाँ की यादें वहाँ तक जा न पायें.\n\nपार सबको कर, चलो ऐसी दिशा में, \nइन तटों से दूर हो, कुछ दिन बिताने\nले चलो उस ओर कोई द्वीप होगा, \nवहाँ से आकाश बहुत समीप होगा.\n\nचलो मेरे साथ, चाहे लौट आना, \nयहँ से बस कर चलो कोई बहाना.\nले चलो उन दूरियों तक जहाँ कोई भी न जाये, \nया कि उन गहराइयों में जहाँ कोई डूब जाये!\n\n","author":"प्रतिभा सक्सेना","title":"निर्जनों में \/ प्रतिभा सक्सेना"},{"poem":"कुमकुम रंजित करतल की छाप अभी भी, \nइन दीवारों से झाँक रही है घर में, \nपुत्री तो बिदा हो गई लेकिन उसकी, \nमाया तो अब भी व्याप रही है घर में!\n\nउसकी छाया आ डोल-डोल जाती है, \nजब सावन के बादल नभ में घहराते, \nकानों में मधु स्वर बोल- बोल जाती है\nजब भी झूलों के गीत कान में आते!\n\nकोई सुसवादु व्यंजन थाली में आता, \nक्या पता, आज उसने क्या खाया होगा!\nसंकुचित वहाँ झिझकी सी रहती होगी, \nउसका मन कोई जान न पाया होगा!\n\nबेटी ससुराल गई पर उसकी यादें, \nकितनी गहरी पैठी हैं माँ के मन में, \nनन्हीं सी गुड़िया जिसको पाला पोसा\nकिस तरह बिदा हो गई पराये घर में!\n\nअधिकार नहीं कोई, कुछ कह लूं सुन लूँ, \nछू लूँ समेट लूँ ममता के अंचल में\nकैसी बेबसी अभी तक सिर्फ़ हमीं थे, \nअधिकार हीन हो गये एक ही पल में.\n\nमन कैसा हो जाता आकुल भीगा-सा\nसामने खड़ी हो जाती उसकी सूरत, \nहो गई पराई कैसे, जिसे जनम से\nनिष्कलुष रखा जैसे गौरा की मूरत!\n\nकर उसे याद मन व्याकुल सा हो जाता, \nकितनी यादें उमड़ी आतीं अंतर में, \nनन्हें कर-तल जब विकसे खिले कमल से, \nबस दो थापें धर गये नयन को भरने!\n\n","author":"प्रतिभा सक्सेना","title":"पुत्री से \/ प्रतिभा सक्सेना"},{"poem":"जब अपने से छोटे,\nऔर उनसे भी छोटे\nरुख़सत हो, \nनिकलते चले जाते हैं सामने से\nएक-एक कर,\nअपना जीवन अपराध लगता है\n\nजब वंचित रह जाते हैं लोग, \nउस सबसे जो हमने पाया\nतरसते देख गुनाह लगती हैं-\nअपनी सुख-सुविधायें, \nकि दूसरे का हिस्सा\nहम दबाये बैठे हैं\nअपनी सारी क्षमतायें बेकार\nकि अब कौन सी सार्थकता \nबाकी रह गई?\n\nभाग्यशाली हैं वे, \nजो जीवन-मृत्यु को\nसही सम्मान दे,\nसमय से प्रस्थान कर जाते हैं\n\n","author":"प्रतिभा सक्सेना","title":"प्रश्न \/ प्रतिभा सक्सेना"},{"poem":"बहुत दिन हो गए\nनदिया बड़ी संयत रही है, \nलहर के जाल में सब-कुछ समाए जा रही है .\nकहीं कुछ शेष बच जाता, जमा बैठातलों में .\n\nबहुत दिन से न जागा वेग, \nमंथर वह रही बस, \nप्रवाहित मौन-सी चुपचाप धारा, \nसमेटे जाल सारे, शान्त जल-तल में समाए .\nकहीं बरसा न पानी, \nहिम-शिखर पिघला न कोई.\n\nसमेटे क्यों नहीं पथ के विरोधों को\nउमड़ने दो, बहुत दिन हो गए हैं.\nसभी कुछ छोड़ बढ़ जाए\nकहीं आगे-\nकगारें तोड़ कर लहरें समेंटें सब, करें प्लावित!\n\nबहुत दिन हो गए, \nसब कुछ देखते- रहते, \nबहुत दिन हो गए, यों एक सा बहते, \nकहीं जो बाढ़ पानी में उमड़ आए .\nनदी को बाँधना मत, \nरोकना मत.\nशाप है जल का\nबहुत कुछ तोड़ जाएगा!\nसभी कुछ टूट बिखरे \nकुछ न छोड़ेगा ..बहा देगा!\n\nतभी फिर देखना \nतट-बंध सारे तोड़ते ढहते, \nकि हाहाकार के स्वर वेग में बहते, \nलगे प्रतिबंध सारे मोड़ते अपनी तरह\nबस एक झटके से, \nकगारों के बिना बढती नदी के वेग को चढते, \nप्रलय का रूप धरने से कहो फिर कौन टोकेगा?\nकिसीमें दम कि चढ़ते पानियों का वेग रोकेगा.\nकिसी में दम उफनती बाढ़ का आवेग रोकेगा?.\n\nबहुत दिन हो गए\nचुपचाप है, बहती हुई भी शान्त संयत सी, \nकि गहरी घूर्णियों में घट रहा क्या कौन जानेगा!\nबहुत दिन हो गए ये तट नहीं भीगे.\nलहर कोई बहा दे रेत के डूहे, \nबराबर कर सतह इकसार कर डाले, \nतलों में जमी तलछट \nफिर निकल कर भूमि पर छाए, \nजिन्हें कर चूर बिखराया विरोधों को, \nसभी कुछ छोड़ बढ़ जाए, \nकि वर्जित सीढ़ियाँ चढ़ते, ढहाते पुल\nबढ़ी आगे चली जाए.\nकि पानी, ढूँढ लेता राह अपनी\nतोड़ बाधाएँ .\n\nनदी के पाट मत देखो, \nनदी के घाट मत रोको.\nबहेगी मुक्त हो, प्रतिबंध तोड़ेगी, \nप्रवाहों मे बहाती हरहराती, कुछ न छोड़ेगी .\nअगर फिर तुल गई, \nरुख धार मोड़ेगी.\n\nयुगों के बाद उन रीते कछारों को कभी देखो, \nकभी नदिया रहे, \nगहरे कगारों को जभी देखो-\nकिसी अन्याय का प्रतिफल समझ लेना, \nनदी को दोष मत देना.\n\nअभी तो शान्त बहने दो, \nतरल-जल स्वच्छ रहने हो.\nअनादर और मनमानी नहीं सह पायगी नदिया, \nअगर समझो, इशारों में बहुत कह जायगी नदिया .\nसमुन्दर की तरफ हर राह नदिया की, \nरुकेगी क्यों?\nबनाती रास्ता बढ़ जायगी नदिया.\nबहुत दिन हो गए\n\n","author":"प्रतिभा सक्सेना","title":"बहुत दिन हो गए \/ प्रतिभा सक्सेना"},{"poem":"जुड़ गया एक अध्याय और, \nगिनती आगे बढ़ गई ज़रा, \nजो शेष रहा था कच्चापन \nपरिपक्व कर गए तपा-तपा .\nआभार तुम्हारा बरस, \nकि\nतोड़े मन के सारे भरम!\n\nफिर से दोहरा लें नए पाठ, \nदो कदम बिदा के चलें साथ .\nबढ़ महाकाल के क्रम में लो स्थान, \nरहे मंगलमय यह प्रस्थान!\nचक्र घूमेगा कर निष्क्रम, \nनये बन करना शुभागमन!\nअभी लो नमन!\n\n","author":"प्रतिभा सक्सेना","title":"बीतते बरस लो नमन! \/ प्रतिभा सक्सेना"},{"poem":"तर्कों के तीरों की कमी नहीं तरकस में, \nबुद्धि के प्रयोगों की खुली छूट वाले हैं, \nछोटी सी बात बड़ी दूर तलक खींचते, \nराई का पहाड़ पल भर में बना बना डाले हैं!\n\nबुद्धि पर बलात् मनमानी की आदत है, \nप्रगति का ठेका सिर्फ़ अपना बतायेंगे!\nखाने के दाँत, औ दिखाने के और लिये\nदूसरों की टाँग खींच आप खिसक जायेंगे!\n\nउजले इतिहास पे भी स्याही पोत धब्बे डाल\nसीधी बात मोड-तोड़ टेढ़ी कर डालेंगे, \nबड़े प्रतगिवादी हैं घर के ही शेर बड़े\nऔरों की बात हो, दबा के दुम भागेंगे!\n\nइनके दिमाग़ का दिवालियापन देखो ज़रा, \nअपनी संस्कृति की बात लगती बड़ी सस्ती है\nइनकी बुद्धिजीविता है, मान्यताओं का मखौल, \nभरी इन विभीषणों में मौका परस्ती है!\n\nये हैं प्रबुद्ध, बड़ी - बुद्धता का ठेका लिये, \nशब्दों के अस्त्र-शस्त्र जिह्वा से चलाने में!\nइनका जो ठेका इन्हीं के पास रहने दो, \nकोई लाभ नहीं इनके तर्क आज़माने में\n\nअरे तुम बहकना मत, इनके मुँह लगना मत, \nये तो बात-बात में घसीटेंगे, उधेड़ेंगे, \nअपनी विरासत सम्हाल कर रखना ज़रा\nइनका बस चले तो उसे ही बेच खायेंगे, \n\nरूप-जीवा रूप, औ'ये बुद्धि की दुकान लगा\nअपने लिये पूरापूरा-राशन जुटायेंगे!\nऔरों को टेर-टेर पट्टियाँ पढ़ाते हुये\nअपने खाली ढोल ये ढमा-ढम बजायेंगे!\n\n","author":"प्रतिभा सक्सेना","title":"बुद्धिजीवी \/ प्रतिभा सक्सेना"},{"poem":"(माँ भारती अपने पुत्रों से भिक्षा माँग रही है- समय का फेर!)\nरीत रहा शब्द कोश, \nछीजता भंडार.\nबाधित स्वर, विकल बोल, \nजीर्ण वस्त्र तार-तार .\nभास्वरता धुंध घिरी\nदुर्बल पुकार, \nनमित नयन आर्द्र विकल, \nयाचिता हो द्वार-\n'देहि भिक्षां, \nपुत्र, भिक्षां देहि!'\n\nडूब रहा काल के प्रवाह में अनंत कोश, \nशब्दों के साथ लुप्त होते\nसामर्थ्य-बोध.\nज्ञान-अभिज्ञान युक्तिहीन, \nअव्यक्त हो विलीन.\nदेखती अनिष्ट, वाङ्मयी शब्द-हीन\nदारुण व्यथा पुकार -\n'भिक्षां देहि, पुत्र!\nदेहि में भिक्षां'\n\nअतुल सामर्थ्य विगत\nशेष बस ह्रास!\nतेजस्विता की आग, \nजमी हुई राख\nगौरव और गरिमा उपहास\nबीत रही जननी तुम्हारी, \nमैं भारती .\nखड़ी यहाँ व्याकुल हताश\nबार-बार कर पुकार -\n'देहि भिक्षां, पुत्र, \nक्षां देहि'!\n\nशब्द-कोश संचित ये\nसदियों ने ढाले, \nऐसे न झिड़को, \nव्यवहार से निकालो.\nकाल का प्रवाह निगल जाएगा, \nअस्मिता के व्यंजक अपार अर्थ, भाव दीप्त, \nआदि से समाज बिंब\nजिसमें सँवारे, \nमान-मूल्य सारे सँजोये ये महाअर्घ, \nसिरधर, स्वीकारो!\nरहे अक्षुण्ण कोश, भाष् हो अशेष\nदेवि भारती पुकारे\n'भिक्षां देहि!\nपुत्र, देहि भिक्षां!'\n\nफैलाये झोली, कोटि पुत्रों की माता, \nदेह दुर्बल, मलीन, \nभारती निहार रही\nबार-बार करुण टेर -\n'देहि भिक्षां, \nपुत्र, भिक्षां देहि!'\n\n","author":"प्रतिभा सक्सेना","title":"भिक्षां देहि \/ प्रतिभा सक्सेना"},{"poem":"स्वर मुझे दो, मैं तुम्हारी प्रार्थना हूँ .\n\nभाव में डूबे अगम्य अगाध होकर \nव्याप जाने दो हवाओं की छुअन में, \nलहर में लिखती रहूँ जल वर्णमाला, \nकौंध भऱ विद्युतलता के अनुरणन में\nकुहू घन अँधियार व्याप्त निशीथिनी में\nकिसी संकल्पित सुकृत की पारणा हूँ!\n\nशंख की अनुगूँज का अटका हुआ स्वर\nघाटियों के गह्वरों में घूम-आए, \nछूता अंतरिक्षों में बिला \nआकाश- गंगा के तटों को चूम आए.\nबहुत लघु हूँ, बहुत भंगुर हूँ भले ही, \nपर किसी अपवाद की संभावना हूँ!\n\nघंटियाँ बजने लगी हैं शिखर पर अब, \nलौ कपूरी डालती फेरे चतुर्दिक्, \nलहर में झंकारते अविरल मँजीरे\nआरती का ताप हो जाता समर्पित, \nजन्म फेरा बन भले ही रह गया, \nचिर-काल की पर मैं निरंतर साधना हूँ!\n\n","author":"प्रतिभा सक्सेना","title":"मैं तुम्हारी प्रार्थना हूँ \/ प्रतिभा सक्सेना"},{"poem":"थोड़ा-सा आत्म-तोष चाहता रहा था मन\nपीहर में पति- सुख पा इठलाती बाला बन.\nमन में उछाह भर, ताज़ा हो जाने का, \nबार-बार आने का अवसर, \nसुहाग-सुख पाने का .\n\nथोड़ा सा संयम ही\nचाहा था रत्ना ने, \nभिंच न जाय मनःकाय\nथोड़ा अवकाश रहे, \nखुला-धुला, घुटन रहित.\nनूतन बन जाए\nपास आने की चाह .\n\nकैसे थाह पाता\nविवश नारी का खीझा स्वर, \nतुलसी, तुम्हारा नर!\nस्वामी हो रहो सदा\nअधिकारों से समर्थ\nपति की यही तो शर्त!\n\nसह न सके .\nत्याग गए कुंठा भर .\nसारा अनर्थ थोप\nएकाकी नारी पर!\n\n","author":"प्रतिभा सक्सेना","title":"रत्ना की चाह \/ प्रतिभा सक्सेना"},{"poem":"झील में वे हंस से तिरते शिकारे, \nअप्सराएँ नाव फूलों से सँवारे!\n\nघाटियों में भर कुहासा, कुहुक पढ़तीं\nएक माया-लोक की रचना अनोखी, \nरंग पूरित, गंध वासित, \nजुगनुओं से टाँक पट झीना, \nधरा - नभ को मिलाती, \nहिम- कणों युत, हरित-वसना.\nमोतियों से जड़ा पन्ना, \nसिहरते केशर -पुलक में \nरेशमी सन्ध्या-सकारे!\n\nजहाँ जीवन था बना भारी समस्या, \nसतीसर जल-राशि, कश्यप की तपस्या, \nप्रतिफलित इस रम्य धरती में हुआ, \nकश्मीर रूपायित, रुचिर स्वार्गिक जगत सा!\nरचा विल्हण ने यहाँ इतिहास पहला, \nनाम झेलम की तरंगों पर दिया रे!\n\nशाक्त, शैवों, सूफ़ियों के गूँजते स्वर, \nऔर ललितादित्य का मार्तण्ड मन्दिर, \nप्रति प्रहर नव-रंग मे क्षीरा-भवानी, \nनागअर्जुन बोधिसत्व हुए यहीं पर!\nबाल हज़रत के सुरक्षित रख सका जो\nप्रेम, करुणा औ शुभाशंसा सहारे!\n\nमनुज-संस्कृति-स्वर्ण को कुन्दन बनाती, \nबंग से गान्धार तक को जा मिलाती, \nभारती के वरद-पुत्रों की सुचिन्ता, \nचीन औ' जापान तक को जगमगाती., \nसुचित होकर शान्त-चिन्तन को जहाँ पर, \nविश्व-पीड़ा-भार व्याकुल, स्वयं प्रभु ईसा पधारे!\n\nएक झोंका बर्बरों की पाशवी उन्मत्तता का, \nटूट बिखरीं सहस्रों संवत्सरों की साधनायें, \nउस समृद्ध अतीत से वंचित भविष्य हुआ सदा को\nधूल बन कर उड़ गईं यों विश्व की आकांक्षायें!\nसूर्य-किरणें ताप खो होतीं सुशीतल सौम्यता भर, \nउसी धरती पर बिछे पग-पग अँगारे!\n\nमान लो यह, मानना होगा किसी दिन, \nविश्व-मंगल हेतु उपजे धर्म सारे!\nधर्म भाषा रहे कोई, शब्द जो शिव और सुन्दर, \nशारदा वागीश्वरी की वन्दना के मन्त्र सारे!\n\n","author":"प्रतिभा सक्सेना","title":"शब्द ही हैं मन्त्र \/ प्रतिभा सक्सेना"},{"poem":"एक नन्हीं-सी ज्योति!\nमाटी में आँचल में अँकुआता बीज, \nकाल -धारा में बहे जा रहे जीवन को\nनिरंतरता की रज्जु में बाँधता.\nभंगुर-से तन में सँजोए नव-निर्माण कण, \nकाल से आँख मिलाती नव-जीवन रचती\nधरती या नारी?\n\nउस अंतर्निहित ज्योति का स्फोट, \nदर्पण पर प्रतिवर्तित असह्य प्रकाश!\nस्तब्ध काल-भुजंग अंधिया जाये, \nअपना दाँव न चल सके, \nतो तुम सहानुभूत या भय-भीत से\nबोल दिए -\n'नारी की छाया परत\nअंधा होत भुजंग!'\n\nनिःस्व समर्पण के क्षणों में\nबहुत भाती है न बहुरिया?\nफिर मस्ती में डूबा मन, और आहत अहं\nजब बिठा नहीं पाता संगति, \nव्यवहार -जगत की वास्तविकताओं से, \nपरिणामों से दामन बचा, \nबचते-भागते, \nउसी पर दोष धरते, गरियाते, \nबन जाते हो ख़ुद\nराम की बहुरिया!\n\nसोचते रहते हो -\n'तिनकी कौन गति\nजे नित नारी संग?'\nसुनो कबीर, \nजिसमें सामर्थ्र्य होगी, \nभागेगा नहीं, \nअर्धांग में धारण कर\nबन जाएगा पूर्ण-पुरुष!\nनिर्भय-निर्द्वंद्व!\n\n","author":"प्रतिभा सक्सेना","title":"सुनो कबीर! \/ प्रतिभा सक्सेना"},{"poem":"आज सूरज\nरोज से कुछ देर से निकला!\nलो, तुम्हारी हो गई सच बात, \nसूरज देर से निकला!\n\nकुछ लगा ऐसा \nकि लम्बी हो गई है रात!\nऔर रुक सी गई, \nतारों की चढी बारात .\nधीमी पड़ गई चलती हुई हर साँस, \nसूरज देर से निकला!\n\nघड़ी धीरे चल रही, \nकुछ सोचता सा काल\nधर रहा है धरा पर \nहर पग सम्हाल-सम्हाल!\nबँधा किसकी बाँह में आकाश, \nसूरज देर से निकला!\n\nअर्ध-निद्रा या कि सपनों की कुहक- माया\nनेह-भीगे मृदुल स्वर लोरी सुनाते थे, \nअनसुने से गीत\nरह-रह गूँज जाते थे!\nहर नियम अलसा गया है आज, \nसूरज देर से निकला!\n\nदेर तक अपना मुझे\nटेरा किया कोई!\nलगा सारी रात मैं\nबिल्कुल नहीं सोई!\nफिर कुहासा दृष्टि को बाँधे रहा ऐसा, \nकि सूरज देर से निकला!\n\n","author":"प्रतिभा सक्सेना","title":"सूरज देर से निकला \/ प्रतिभा सक्सेना"},{"poem":"सपनों जैसे नयनों में झलक दिखा जाते\nकैसे होंगे सरिता तट, वे झाऊ के वन!\n\nघासों के नन्हें फूल उगे होंगे तट पर, \nरेतियाँ कसमसा पग-तल सहलाती होंगी, \nवन-घासों को थिरकन से भरती मंद हवा, \nनन्हीं-नन्हीं पाँखुरियाँ बिखराती होगी.\nजल का उद्दाम प्रवाह अभी वैसा ही है, \nया समा गया तल तक आ कोई खालीपन!\n\nजिन पर काँटों की बाड़ अड़ी थी पहले से, \nवर्जित उन कुंजों में कोई पहुँचा है क्या .\nसंदर्भ-हीन कर देता सारे ही नाते, \nधीमे से कानों तक आता कोई स्वर क्या!\nक्या बाँस-वनों में पवन फूँकता है वंशी, \nरातों में रास रचाता क्या मन-वृंदावन!\n\nढलते सूरज की किरणें लहरों में हिलमिल, \nजब जल के तल में रचें झिलमिली राँगोली, \nशिखरों पर बिखरी रहें सुनहरी संध्यायें, \nझुनझुना बना दे तरुओं को खगकुल टोली, \nलहरों का तट तक आना, और बिखर जाना\nकर जाता मन को अब भी वैसा ही उन्मन!\n\nक्या वर्तमान से कभी परे हो जाते हो\nबेमानी लगने लगता सारा किया-धरा, \nसब कुछ पाने बाद कभी क्या लगता है, \nकुछ छूट गया है कहीं, रह गया बिन सँवरा?\nमन पूरी तरह डूब पाता क्या रंगों में, \nयह भी सच-सच बतला दो, अब कैसे हो तुम!\n\n","author":"प्रतिभा सक्सेना","title":"संदर्भहीन \/ प्रतिभा सक्सेना"},{"poem":"उड़ आए तूफ़ानी हवाओं के साथ, \nये चिनार के पत्ते!\nबर्फ़ की सफ़ेद चादर पर जगह -जगह \nख़ून के धब्बे!\nउसी लहू के कुछ छींटे, \nकुछ लिख गए हैं इन पर भी! \nमोती-जड़ी नीलम - घाटी में उगे थे कभी, \nबारूदी धुएँ से झुलसे, \nउड़ रहे हैं सब तरफ़\nउन्ही चिनारों के पते!\n\nऋतुएँ बदलेंगी, बर्फ़ पिघलेगी, \nपर यह ख़ून कभी नहीं पिघलेगा!\nयुवा हृदय की तमाम हसरतें, \nजीवन के सतरंगी सपने सँजोये, \nयह ऐसा ही जमा रहेगा इस धरती पर, \nजिनने सींचा है इसे अपने गर्म लोहू से, \nकि आश्वस्त रहें हम सब! \nउनके नाम लिख दो इस धरती पर, \nयही सँदेशा लाये हैं ये चिनार के पत्ते! \n\nअब बारी तुम्हारी है, \nलहू के ये धब्बे, \nलाल फूल बन सुवास भर दें साँसों में, \nजब लौट कर वे आयें यहाँ!\nइस धरती पर बिखरे \nउनके सपने साकार हो सकें .\nजिम्मेदारी अब तुम्हारी है -\nकह रहे हैं ये चिनार के पत्ते!\n\nसिर से छुआ लो, हृदय से लगा लो -\nइनने देखा है वह, \nजिसे सुनकर दुख भी पथरा जाये!\nयही एहसास जगाने आये हैं \nये चिनार के पत्ते!\nउड़ आये तूफ़ानी हवाओं के साथ, \nये चिनार के पत्ते!\n\n","author":"प्रतिभा सक्सेना","title":"चिनार के पत्ते \/ प्रतिभा सक्सेना"},{"poem":"लो, चली ये शंभु की बारात! \nआज गौरी वरेंगी जगदीश्वर को,\nचल दिये है ब्याहने अद्भुत बराती साथ .\nचढ़े बसहा चले शंकर, लिए डमरू हाथ, \nबाँध गजपट, भाँग की झोली समेटे काँख,\nसाथ चल दी, विकट, अद्भुत, महाकार जमात.\nबढ़ चली, लो शंभु की बारात!\n\n\n\nसब विरूपित, विकृत सब आधे अधूरे, \nचल दिए पाकर कृपा का हाथ, \nअंध, कोढ़ी, विकल-अंग, विवस्त्र, विचलित वेश,\nकुछ निरे कंकाल कुछ अपरूप,\nविकृत और विचित्र- देही विविध रूप अशेष\nअंग-हत कंकाल ज्यों हों भूत -प्रेत-पिशाच! \nनाचते आनंद-स्वर भर गान परम विचित्र,\nबन बराती चल दिए सब संग! \n\n\n\nचले सभी, कि आज हो आतिथ्य पशुपति साथ\nआज तो वंदन मिलेगा और चंदन भाल.\nमान-पान समेत स्वागत भोग, सुरभित माल,\nरूप-रँग-गुण हीन, वस्त्र-विहीन, सज्जा-हीन, \nतृप्ति पा लेंगे सभी पा अन्न और अनन्य!\n\n\n\nवंचितों को शरण में ले, हँसे शंभु प्रसन्न.\nपूछता कोई न जिनको, सब जगत भयभीत,\nत्यक्त हैं अभिशप्त ज्यों, कैसी जगत की रीत!\nचिर-उपेक्षित शंभु से जुड़ पा गए सम्मान, \nचल दिए, स्वीकार करने शंभु कन्यादान!\n\n\n\nदेख पशुपति की विचित्र बरात -\nदेव-किन्नर, यक्ष दनुसुत, नाग सई अवाक्, \nभ्रमित, विस्मित, किस तरह हों बन बराती साथ .\nसोच में हैं यह कि भोले को चढ़ी है भंग,\nहरि, विरंच,मनुज सभी तो रह गए हैं दंग!\n\n\n\nजानते शिव-शंभु सब का सोच.\n'कौन है संपूर्ण, पशु-तन तो सभी के साथ,\nकौन है परिपूर्ण, सबके ही विकारी अंग?'\nमौन विधि, नत-शीश हैं देवेन्द्र.\nऔर इनकी व्याधियाँ- बाधा हरेगा कौन?\nचेतना का यह विकृत परिवेश, \nदोष किसका - यह बताए कौन? '\n\n\n\n'तुम सभी पावन परम, ले दिव्य, सुन्दर रूप, \nदेह धर आए यहाँ आनन्द के ही काज,\nशक्तियों-सह चल, करो सब साज स्वागत हेतु.\nरहो हिमगिरि के भवन, धर कर घराती रूप, \nमैं, कि पशुपति करूँगा स्वीकार ये पशु-रूप.’\n\n\n\nसृष्टि का विष कंठ, सभी विकार धर कर शीष,\nये उपेक्षित त्यक्त, मेरे स्वजन बन हों संग,\nशिव बिना अपना सकेगा कौन? \nस्वयं भिक्षुक बना याचक मंडली ले साथ\nआ रहा हूँ माँगने, लोकेश्वरी का हाथ!\nरहे वंचित,निरादृत, अब तृप्त हों वे जीव, \nस्वस्थ सहज प्रसन्न मन की मिले हमें असीस!'\n\n\n\nडमरु की अनुगूँज, जाते झूम, \nविसंगतियों में ढले, वे दीन-दरिद अनाथ,\nनृत्य करते, तान भरते विकट धर विन्यास!\nहुए कुंठाहीन, भर आनन्द, लीन, विभोर-\nआज सिर पर परम-शिव का हाथ.\nचल पड़ी लो शंभु की बारात!\n\n","author":"प्रतिभा सक्सेना","title":"शम्भू की बारात \/ प्रतिभा सक्सेना"},{"poem":"लाख भुलाऊँ नहीं भूलती मित्रों, एक कहानी, \nमन को थोड़ा हलका कर लूँ कह कर उसे ज़ुबानी.\nपहले मेरे साथ ज़रा-सा दूर इधर आ जाओ,\nनेह भरा वसुधा का आँचल कुछ पल यहाँ बिताओ.\n\n\n\nदेवदारु वाला वह पर्वत, नीचे फैली घाटी, \nहरे-भरे ये वृक्ष लताएँ, उर्वर-उर्वर माटी.\nवह देखो पर्वत से झरता छल-छल करता झरना, \nकलकल छलछल कोमल-कोमल चंचल शिशु सा झरना.\nधरती-माँ का उमग-उमग शिशु को बाहों में भरना.\nवनपाँखी का कलरव गूँजे, कुह-कुह ट्वीटी क्रींक्रीं,\nगाए रम्य वनाली फूली, झुक-झुक जाए डाली.\n\n\n\nमुक्त गगन में श्वेत कपोतों का दल पंख पसारे, \nपूरव से पश्चिम तक उड़ता प्रतिदिन साँझ-सकारे!\nएक पँखेरू ने धरती की ओर दृष्टि जब मोड़ी,\nरम्य धरा पर उतर पड़ी तब वह कपोत की जोड़ी.\nजल पीकर संतुष्ट और यौवन के मद में माती, \nनीलमवाली घाटी में वह घूमी पंख फुलाती.\nकपोती ने कपोत से कहा -\nयह रमणीय वनाली.\nऊँचा-ऊँचा पर्वत फैला, घाटी फूलोंवाली.\n\n\n\n'सखे,इस बरस यहीं नीड़ रच अपना, \nसाकार करें हम मधुर प्रेम का सपना!’\nप्रेमी कपोत क्यों बात प्रिया की टाले\nसुख में विभोर वे चोंच चोंच में डाले.\nझरने से थोड़ा हट कर नीड़ बनाया, \nकोमल काँसों रेशों से सुखद बनाया.\nदिन-दिन भर दोनों घाटी पर पर्वत पर,\nवृक्षों पर नभ में उड़ते फिरते जी भर.\nचक्कर खाते झुक- झूम प्यार बरसाते,\nफिर पंख पसारे उमग-उमग हरषाते.\nसंध्या होती तो लौट नीड़ में दोनों\nमीठे सपनों से भरी नींद सो जाते! \n\n(फिर घोंसले में कपोत-शिशुओं की किलकारी गूँजी)\n\nबारी-बारी से दोनों दाना लाते, \nअमरित सा पानी लाकर प्यास बुझाते, \nपंखों से अपने शिशुओँ को छा लेते\nगूँ-गुटुर-गुटुरगूँ लोरी भी गा लेते.\nफिर बच्चे बाहर आ बैठे शाखों पर,\nनर खिला रहा था उनको फुदक-फुदक कर.\nहलकी उड़ान भर लौट नीड़ में आते, \nदिन बीत रहे थे यों ही हँसते-गाते.\nअब फिर से वे आकाश थाहते फिरते, \nलौटते नीड़ में, मंद पवन में तिरते.\n\n\n\nफिर एक दिन क्या हुआ-\nउस दिन दोनों पर्वत के पार गए थे, \nआपस में होड़ लगा कर उड़ते-उड़ते, \nकैसा तो होने लगा कपोती का मन, \nवह लौट पड़ी थी आगे बढ़ते-बढ़ते.\n\n\n\nकुछ लगी भयावह भायँ-भायँ सी घाटी, \nतो धक्क रह गई स्नेहिल माँ ती छाती.\nकुछ लगा कि जैसे रात हो गई दिन में\nफिर मौत सरीखी शान्ति छा गई वन में.\nआ गई नीड़ के पास पुकार लगायी, \nउसको अपने प्रियतम की सुधि भी आई.\n\n\n\nवह डाल-डाल पर घबराई सी डोली, \nपत्तों-शाखों में खोज रही थी भोली.\nदम घुटता-सा था और,दृष्टि धुँधलाई,\nपगलाई सी वह कुछ भी समझ न पाई.\nसुध-बुध बिसार वह पागल सी चीखी थी,\n'मेरे बच्चे देते क्यों नहीं दिखाई? '\n'तुम कहाँ छि पगए, मेरे प्यारे बच्चों? \nओ,प्राणों के आधार दुलारे बच्चों!’\n\n\n\nदम फूल उठा लड़खड़ा गई इतने में, \nफिर करने लगी पुकार आर्त से स्वर में -\n'ओ,मेरे बच्चों कहाँ गए हो? आओ,\nसुकुमार पंख हैं अभी दूर मत जाओ.\nओ,लाल कहाँ हो कुछ तो मुख से बोलो, \nकोई तो मुझे बताओ, रे मुँह खोलो.'\n\n\n\nचोंचें बाये वे लुंज-पुंज से हो कर,\nथे पंख-रहित से पिंड पड़े धरती पर..\n'मेरे छोनो.ऐसे क्यों वहाँ पड़े हो?\nसब ओर निहारो, जल्दी उठो खड़े हो.'\n\n\n\nहरियाली पीली पड़ कर मुरझाई थी,\nविषगंध दिशा में, काली परछाईं थी.\nसब जीव-जगत ज्यों पड़ा हुआ ठंडा हो, \nस्तब्ध हवा, पर्वत जैसे नंगा हो..\n\n\n\nफिर भीषण रव भर फटा आग का गोला, \nऔ' धुआँ-धुआँ सब ओर चटकता शोला.\nज्यों दिग्दिगंत तक तपती राख भरी हो\nज्यों सृष्टि समूची सहमी हो सिहरी हो! \nपर जले, फफोले सा तन भान गँवाया\nरुँध गई साँस, चकरी सी डोली काया.\nआ गिरी कपोती मृत शिशुओं के ऊपर, \nघाटी पर्वत नभ धूसर धूसर धूसर.\n\n\n\nदूषित नभ, पानी ज़हर कि माटी बंजर.\nऋतुओं का चक्र घूमता रहता फिर भी\nसदियाँ बीतीं तिनका न उगा उस भू पर! \n\n\n\n(एक गहरी साँस, कुछ देर चुप्पी )\nलौट चलो रे बंधु, कि अब यह सहन नहीं होता है, \nवर्तमान में आकर भी मन सिसक-सिसक रोता है.\nमिला कौन सुख उनके प्रेम-नीड़ में आग लगा कर? \nचैन मिला क्या उस नन्दन-वन को श्मशान बना कर? \n\n\n\nवह कपोत खोजता नीड़ अब भी उड़ रहा गगन में, \nशान्ति-शान्ति की टेर लगाता वन में, जन में, मन में.\n\n","author":"प्रतिभा सक्सेना","title":"नीलम घाटी की पुकार \/ प्रतिभा सक्सेना"},{"poem":"उमँगता उर पितृ-गृह के नाम से ही! \nतन पुलकता, मन उमड़ आता! \nजन्म का नाता! \nसती, आई हुलसती, \nतन पहुँचता बाद में\nउस परम प्रिय आवास में\nपहले पहुँच जाता उमगता-दौड़ता मन!\n\n\n\nयज्ञ-थल पर आगमन, \nदेखते चुप पूज्यजन-परिजन.\nनिमंत्रित अतिथि, पुरजन- भीड़! \nनेत्र विस्मित! नहीं स्वागत कहीं\nविद्रूप पूरित बेधती, चुभती हुई सी दृष्टि! \n\n\n\n'भाग शिव का नहीं', कोई कह रहा, \n'यह आ गई क्यों!'\n'यज्ञ में है कहाँ शिव का भाग? '\n'किसलिये? कुलहीन, उस दुःशील का परिवार में क्या काम! \nक्यों चली आई यहाँ लेने उसी का नाम? '\nउठीं जननी, \n'क्यों भला, उसका कहाँ है दोष? '\n'दोष उसका ही कि नाता जोड़ अपमानित किया, \nफिर माँगती है भाग, दिखला रोष!’\n\n\n\nघोर पति अवमानना, \nउपहास नयनों में सहोदर भगिनियों के.\nऔर ऊपर से पिता के वचन;\nदहकी आग! \nक्षुब्ध दाक्षायणि, हृदय की ग्लानि, बनती क्षोभ! \n-क्यों, चली आई यहाँ? \nलोक में अपमान सह कर जिऊँ, \nप्रियपति के लिये लज्जा बनी मैं? \nपति, जिसे आभास था -\n'सती, मत जा! द्वेष है मुझसे उन्हें! \nअपमान सहने वहाँ, मत जा!’\nकिन्तु मेरा हठ! \nविवश हो कर दे दिये गण साथ! \nदहकता मानस कि दोहरा ताप! \nएक विचलन ले गई पत्नीत्व का अधिकार, \nजग गया फिर तीव्र हो पिछला मनःसंताप,\nऔर अब यह अप्रत्याशित और तीखा वार! \nस्वयं पर उठने लगी धिक्कार,\nनहीं जीने का मुझे अधिकार! \n\n\n\nविरह-दग्धा, शान्ति-हीन सती भटक कर\nचली आई थी यहाँ, पुत्रीत्व का विश्वास पाले! \nफटा जाता हृदय किस विधि से सँभाले! \nइस पिता के अंश से निर्मित\nविदूषित देह! \nहर से मिलन अब संभव नहीं! \n\n\n\nक्रोध पूरित स्वर’पिता, बस,\nअब बहुत, आगे कुछ न कहना! \nतुम न पाये जान शिव क्या? \nऔर दूषण दे उन्हें लांछित किया जो, \nउसी तन का अंश हूँ मैं! \nलो, कि ऐसी देह, मैं अब त्यागती हूँ!’\n\n\n\nलगा आसन शान्त हो मूँदे पलक-दल, \nयोग साधा, प्राण को कर ऊर्ध्व गामी\nब्रह्म-रंध्र कपाल तपता ज्योति सा! \nऔर लो, अति तीव्र पुंज- प्रकाश\nमस्तक से निकल कर अंतरिक्षों में समाया! \nप्राण हीना देह भर भू पर!! \n\n\n\nरुक गय़े सब मंत्र के उच्चार! \nलुप्त कंठों से कि मंगलचार! \nमच गया चहुँ ओर हाहकार, \nयज्ञ- भू को चीरते चीत्कार गूँजे! \nनारियाँ रोदन मचाती! \nधूममय मेघावरण छाया धरा पर, \nविभ्रमित से दक्ष, नर औ' देव ऋषि स्तब्ध, \nक्रोध भर चीखें उठाते भूत-प्रेत अपार! \nदौड़ते विध्वंस करते रौद्र- रस साकार\nक्रोधित शंभु-गण विकराल! \n\n\n\nऔर क्षिति के मंच पर फिर हुआ दृष्यान्तर -\nकामनाओं की भसम तन पर लपेटे, \nबादलों में उलझता गजपट लहरता,\nघोर हालाहल समाये कंठ नीला, \nबिजलियों को रौंदते पल-पल पगों से, \nविकल संकुल चित्त, सारा भान भूला\nगगन पथ से आ रहे शंकर! \n\n\n\nमेघ टकराते, सितारे टूट गिरते,\nजटायें उड़-उड़ त्रिपथगा पर हहरतीं, \nवे विषैले नाग लहराते बिखरते.\nभयाकुल सृष्टा कि ज्वालायें न दहकें! \nपौर-परिजन जहाँ जिसका सिर समाया, \nयज्ञ-भू में, दक्ष का लुढ़का पड़ा सिर\nरुंड वेदी से छिटक कर, \nकुण्ड-तल में जा गिरा शोणित बहाता! \n\n\n\nयज्ञ-हवि लोभी, प्रताड़ित देव भागे, \nसुक्ख-भोगी, स्वार्थी, निष्क्रिय, अभागे, \nकंदराओं में छिपे हतज्ञान कुंठित, \nदनुज- नर- किन्नर सभी हो त्रस्त विस्मित! \nयज्ञ-भू में बह रही अब रक्तधारें, \nकाँपते धरती- गगन बेबस दिशायें! \nउड़ रहीं हैं मुक्त बिखरी वे जटायें, \nतप्त निश्वासें कि दावानल दहकते\nकंठगत उच्छ्वास, ऐसा हो न जाये.\nकहीं उफना कर कि तरलित गरल बिखरे! \nमचाते विध्वंस शिवगण क्रोध भरभर, \nचीखते मिल प्रेत जैसे ध्वनित मारण- मंत्र! \nरव से पूर्ण अंबर! \n\n\n\nस्वयं की अवमानना से जो अविचलित, \nपर प्रिया का मान क्यों कर हुआ खंडित! \nवियोगी योगी- हृदय की क्षुब्ध पीड़ा,\nदेखतीं सारी दिशायें नयन फाड़े! \n\n\n\nमानहीना हो पिता से जहाँ पुत्री, \nउस परिधि में क्यों रहे स्थिर धरित्री? \nस्तब्ध हैं लाचार-सी सारी दिशायें, \nदनुज, नर भयभीत, सारे नाग, किन्नर! \nकंठगत विष श्वास में घुलता निरंतर! \nघूमते आते पवन-उन्चास हत हो लौटते फिर! \n\n\n\nआह, अर्धांगी बिना,मैं अधूरा -सा, \nरिक्त -सा, अतिरिक्त सा-\nदिग्भ्रमित जैसे कि सब सुध-बुध बिसारे, \nदेखते कुछ क्षण वही बेभान तन,\nवह मुख गहनतम मौन धारे, \nफिर भुजा से साध, वह प्रिय देह काँधे पर सँवारे, \nहो उठे उन्मत्त प्रलयंकर! \nप्रज्ज्वलित-से नयन विस्फारित भयंकर, \nवन- समुद्रों- पर्वतों के पार, बादल रौंदते, \nविद्युत- लताओं को मँझाते, \nघूमते उन्मत्त से शंकर! \n\n\n\nप्रिया की अंतर्व्यथा का बोध,\nरह-रह अश्रु भर जाता नयन में,\nतप्त वे रुद्राक्ष झर जाते धरा पर! \nपर्वतों- सागर- गगन में मत्त होकर घूमते शंकर! \nछोड़ते उत्तप्त निश्वासें! \nउफनते सागर कि धरती थरथराती, \nपर्वतों की रीढ़ रह-रह काँप जाती! \nशून्यता के हर विवर को चीरती -सी\nअंतरिक्षों में सघन अनुगूँज भरती! \n\n\n\nकौन जो इस प्रेम-योगी को प्रबोधे? \nविरह की औघड़-व्यथा को कौन शोधे? \nइस घड़ी में कौन आ सम्मुख खड़ा हो,\nसृष्टि - हित जब प्रश्न बन पीछे पड़ा हो! \n\n\n\nहो उठे अस्थिर रमापति सोच डूबे, \nतरल दृग की कोर से रह-रह निरखते,\nकिस तरह शिव से सती का गात छूटे! \nकिस तरह व्यामोह से हों मुक्त शंकर? \nकिस तरह इस सृष्टि का संकट टले, \nकैसे पुनः हो शान्त यह नर्तन प्रलयकर! \n\n\n\nदो चरण सुकुमार, \nआलक्तक- सुरंजित, नूपुरोंयुत,\nविकल गति के साथ हिलते-झूलते,\nभस्म लिपटी कटि, कि बाघंबर परसते! \nचक्र दक्षिण तर्जनी पर\nयों कि दे मृदु-परस वंदन कर रहे हों,\nयों कि अति लाघव सहित\nपग आ गिरें भू पर! \n\n\n\nऔर क्रम-क्रम से -\nकदलि-जंघा, कटि,\nवलय कंकण मुद्रिका सज्जित सुकोमल कर अँगुलियाँ, \nपृष्ठ पर शिव के निरंतर झूलता हिलता\nसती का शीश, श्यामल केश से आच्छन्न, \nवह सिन्दूर मंडित भाल! \nकर्णिका मणि-जटित जा छिटकी कहीं, \nमीलित कमल से नयन\nजिह्वा,ओष्ठ दंत,कपोल,नासा\nविलग हों जैसे कि किसी विशाल तरु से पुष्प झर-झर! \nऔर फिर अति सधा मंदाघात! \nशंकर की भुजा में यत्न से धारित, \nहृदय से सिमटा कमर- काँधे तलक देवी सती का शेष तन\nझर गिरा हर हर\n,मंद झोंके से कि जैसे विरछ से\nसहसा गिरे टूटी हुई शाखा धरा पर! \n\n\n\nहाथ शिव का ढील पा कर\nझटक झूला, \nऔर चौंके शंभु हो हत-बुद्ध -\nयह क्या घट गया? \nथम गया ताँडव, रुके पग! \nजग पड़े हों सपन से जैसे,\nदेखते चहुँ ओर भरमाये हुये से! \nधूम्रपूरित बादलों में छिपी धरती, \nचक्रवाती पवन चारों ओर से अनुगूँज भरता! \nकुछ नहीं, कोई नहीं बस एक गहरी रिक्ति! \nघूमता है सिर कि दुनिया घूमती है! \n\n\n\nऔर चौंके शंभु\nदेखते कर, भार-गत झटका हुआ, \nभटका हुआ-सा! \nअरे, यह क्या? \nप्रिया...गौरि, उमा? कहाँ वह..\nमूढ़ और हताश से, विस्मित विभर्मित,\nजड़ित से, कुछ समझने के जतन में\nस्तंभित खड़े हर! \n\n\n\nप्रश्न केवल प्रश्न, कोई नहीं उत्तर, \nथकित, बौराए हुए-से शिव खड़े निस्संग! \nस्वप्न यह है? या कि वह था? \nयाद आता ही नहीं क्या हो गया! \nचिह्न कोई भी नहीं\nसपना कि सच था? \nमैं कहाँ था? मैं कहाँ हूँ? \nनहीं कोई यहाँ! \nकिससे कहें? जायें कहाँ? \n\n\n\nपार मेघों के हिमाच्छादित विपुल विस्तार! \nलगा परिचित- सा बुलाता, \nसमा लेगा जो कि बाहु पसार! \nस्वयं में डूबे हुये से, \nश्लथ-भ्रमित, से अस्त-व्यस्त, विमूढ़ बेबस, \nपर्वतों के बीच विस्तृत शिला पर आसीन! \nस्वयं को संयत किये मूँदे नयन! \nअभ्यास वश अनयास ही\nशिव हुये समाधि-विलीन!\n\n","author":"प्रतिभा सक्सेना","title":"शिव-विरह \/ प्रतिभा सक्सेना"},{"poem":"झेलम ने पत्र लिखा कावेरी को -\n'बहना! \nसौभाग्यवती चिर रहो, तुम्हें मेरा दुलार, \nसब बहनों को हिमवान पिता का शुभाशीष! \nकावेरी बहना, बड़ी याद आती तेरी, \nमेरी सुख-दुख की समभागिन, मन के समीप। '\n\n\n\nअंतर में छलकी व्यथा हुईं व्याकुल लहरें, काँपे चिनार। \n'संयम रख बहिन,’ सिन्धु बोली! \nसंयत हो झेलम बढ़ी -\n'यहाँ का सुनो हाल -\nलिख जाऊँगी सब आज तुम्हें अपनी बातें। \nमन उखड़ा-सा रहता, कुछ समझ नहीं आता, \nकटती ही नहीं यहाँ अवसाद भरी रातें। \nरावी - सतलज ने अपनी शान्ति गँवा दी है\nबहना यमुना पर घनी उदासी छाई है! \nगंगा का पावन हास छिन गया हो जैसे, \nकैसी उजाड़, विषभरी हवायें आई हैं। \nखाता पछाड़ पागल सा ब्रह्मपुत्र भ्राता, \nये भइया शोण, बिलखता तट से टकराता! \n\n\n\n‘कावेरी, खुला पत्र यह तेरे नाम लिखा, \nनर्मदा, ताप्ती, कृष्णा को पढ़वा देना! \nउत्तर को जो सौंपा था छिना जा रहा है, \nगोदावरि की लहरों को समझा कर कहना! \nविन्ध्या से कहना स्थिति पर कर ले विचार, \nपश्चिमी घाट तक पहुँचा देना आमंत्रण, \nउत्तर पूरव को ख़ुद कह आयेगी गंगा,\nगारो, खासी, पटकोई तक कुछ बढ़ा कदम!’\n\n\n\nफिर कलम रुकी, झेलम ने ठंडी साँस भरी, \nहोकर उदास सोचने लगी क्या लिखूँ उन्हें! \nपूछा चिनाब से हाल, सिंधु से ली सलाह! \nलहरों की तरल वर्णमाला फिर उभर चली! \nआगे झेलम ने लिखा -\n'हम सबने जिसको जीवन-जल से सींचा था, \nविष-वृक्ष उगे आते हैं उस प्रिय धरती पर, \nआतंक मेघ- सा घहराता आकाशों में\nहत्बुद्धि खडे हैं तट के सारे ग्राम - नगर! \nवे धर्म,प्रान्त, भाषा की पट्टी पढ़ा-पढ़ा, \nसदियों के दृढ़ संबंध तोड़ने को तत्पर, \nउत्थान-पतन जाने कितने देखे अब तक, \nपर नहीं सुना था कभी यहाँ विघटन का स्वर! \n'बहना, जुम्मेदारी तो अपनी सबकी है, \nतुम पर भी संकट, ऐसा है अब भान मुझे, \nलग रहा सदा को डूब गये वे स्वर्ण प्रहर! \nबहना, चिट्ठी का शीघ्र – शीघ्र देना उत्तर!’\n\n\n\nकावेरी का उत्तर -\nसंदेश मिला, झेलम के सारे हाल पढ़े,\nगिरनार-अरावलि उठे विंध्य की ओर बढ़े, \nपूरवी -पश्चिमी घाट खिसक आये आगे, \nउत्सुकता से नागा पर्वत के कान खड़े! \nआश्वस्त रहे झेलम, उत्तर देने अपना, \nकावेरी ने लहरों की लिपि में शुरू किया --\n'झेलम, हम सबका राम-राम! \nगुरुजन असीसते, छोटे सब कहते प्रणाम! \n'झेलम, धीरज धारो हम सब हैं साथ-साथ! \nसंतप्त यहाँ हम भी, चिन्ताओं से व्याकुल, \nलेकिन आशा-विश्वासों का है कुछ संबल! \n\n\n\n'ताँडव होता विद्वेषों अतिचारों का जब-जब\nपरिहार हेतु अवतरित हुआ कोई तब-तब! \nऐसा फिर होगा आने तक वह बिन्दु- चरम\nफिर से पलटेंगे अच्छे दिन अपने, झेलम!’\n\n'कोरी सांत्वना उसे मत दे, री कावेरी, \n'जब कटु यथार्थ सामने खड़ा’\nकृष्णा लहरी,\nगिरनारनार -नीलगिरि एक साथ ही बोल पड़े,\nकुछ ताप हृदय में, उमड़ा स्वर हो गये कड़े -\n'मत गा बहना, वे गाथायें जो बीत गई, \nइस वर्तमान में कैसे उबरें प्रश्न यही!’\nकावेरी ने स्वीकारा औ' रुक गई कलम! \n'क्या उत्तर दें? देखती बाट होगी झेलम!’\n\n\n\nकुछ बातें कही गईं, कुछ तर्क-वितर्क हुये\nविश्लेषण हुआ समस्या का \nसहमति से निर्णय लिये गये! \nलहरों की तरल वर्णमाला फिर उभर चली -\n'जिस संकट ने चहुँ ओर हमें आ घेरा है, \nवैसा न हुआ था इतनी बीती सदियों में! \nसूखे पहाड़ से तन, छिनती सी हरियाली, \nछाया विषाद पर्वत-पर्वत में नदियों में! \nइस दुनियाँ में सबको अपनी-अपनी चिन्ता, \nअपना हित ही है रीति-नीति और प्रीत यहाँ, \nआदर्शों का बोझा लादा किसकी ख़ातिर, \nभोंकते पीठ में छुरा कि बन कर मीत जहां? \n\n\n\nजब निहित स्वार्थवश तुष्टीकरण नीति पर चल, \nपिछली भूलों से सबक न लें, कर्ता-धर्ता, \nजब लोक-तंत्र भी भेद-भाव का हो शिकार, \nसिर धरे जायँ जन के अधिकारों के हर्ता! \nबहु और अल्प-संख्यक में बाँट दिया इनने\nआस्था -धर्म को,राजनीति की गेंद बना, \nनिरपेक्ष कहाते सुविधायें -दुविधायें दे, \nआगे भविष्य किस तरह करेगा इन्हें क्षमा! \n\n\n\n'कुछ पले हुये हैं यहाँ साँप आस्तीनों में, \nजो उगल- उगल कर ज़हर काढ़ते रहते फन! \nकुछ ऐसे हैं निर्लज्ज परायों के पिट्ठू, \n'वे मातृभूमि- द्रोही, वे संस्कृति के दुश्मन! \nधर हाथ हाथ पर देख रहे जन घर में ही होता अनर्थ, \nतो फिर मानव जीवन का क्या रह गया अर्थ?'\n\nजिसके हाथों में डंडा वही हाँक लेता, \nयह तंत्र, कि रह जाता है लोक तमाशबीन, \n'यह संधिकाल, इस समय अगर चेता न देश, \nतो छिन्न-भिन्न हो बिखर जाय, हो ये न कहीं, \nयह कहते भग्न हृदय,\nलेकिन अपराध- बोध चुप रहने में\nअंतर की व्यथा बहिन, अब जाती नहीं सही! \n\n\n\n'अब आगे बढ़ झकझोर जगाना है हम को\nतटवासी ग्राम नगर की तोड़ नींद, कह दो -\n'तुम न्याय-नीति के लिये लड़ो निर्भय हो कर'\n'ना दैन्य, पलायन नहीं', चित्त को स्थिर कर!’\nयह महावाक्य अब बने यहाँ जीवन-दर्शन! \nफिर नई चेतना से भर जाग उठे जन जन! \n'अपनी अस्मिता, न्याय को ले,\nअंतिम क्षण तक लड़ना वरेण्य,\nसारथी और गुरु नारायण,\nसंग्राम पार्थ का ही करेण्य!’\nनगराज पूज्य को नत-शिर हम सबका वंदन! \nथोड़े लिक्खे से बहुत समझना, प्रिय झेलम!’\n\n","author":"प्रतिभा सक्सेना","title":"झेलम का पत्र \/ प्रतिभा सक्सेना"},{"poem":"होगए उन्मन अचानक शंभु\nहुई समाधि खंडित.\nकुछ नए आभास -\nअंतर्मुखी मन का चेत जागा.\n\nखुल गये अरुणाभ लोचन\nदेखते अति चकित-विस्मित -\nअपरिचित दृष्यावली अंकित,\nकि मोहक कुहक माया.\nतरु-लताय़ें बद्ध गूढ़ालिंगनों में, \nपुष्प बिखराते, पराग विकीर्ण करते, \nगंध अद्भुत भर, पवन मदहोश करता.\nराग-मय, संगीत लहरें घुल रहीं वातावरण में,\nरंग अद्भुत ले दिशाएँ रूप धरतीं.\nसुशीतल हिमच्छादित पर्वतों पर\nनव- वसंत-विहार छाया.\nरूप के सौंदर्य के मधुमय निमंत्रण, नृत्य के पदचाप\nचारों ओर मुक्त विलास.\n\n\n\nमोह से आविष्ट उर, \nज्यों प्यास जग जाए पुरानी, \nकामना सोई हुई, अँगड़ाइयाँ ले उठ रहीं, \nदोहरा रही ज्यों सृष्टि की आदिम कहानी.\nहो गये विक्षुब्ध, विचलित.\nधार संयम चित्त पर\nअवधान धर, फिर देखते चहुँ ओर शंकर.\nइस तपोथल में सभी बदला अचानक, \nप्रेरणा किसकी, कि व्यतिक्रम हुआ संभव? \n\n\n\nआम्र-कुँजों में छिपा उस ओर -\nप्रथम शर से हृदय विचलित शंभु का कर, \nकाम-धनु पर मंजरित -अशोक साधे\nपल्लवों के बीच वह कंदर्प निज आसन जमाये.\nसाथ ही चिर-यौवना रति.\nस्वर्ण-अरुण कपोल पति के सुगढ़ काँधे से सटाये, \nशेष तीनों पुष्प- शर कर में (नव मल्लिका, उत्पल कमल-रक्तिम) डुलाती,\nलोल लीला भाव, अधरों पर बिखेरे हास,\nहो रहे उद्यत कि मादन-शर चढ़ा, तैयार! \n\n\n\nक्रुद्ध शंकर, \nहो रहे अवरुद्ध मुख के बोल, \nदेख अब परिणाम, \nभंग कर डाली अखंड समाधि, \nआरोपित करेगा व्याधि? \nहाथ में ले मंजरित शर-चाप, \nबन गया तू व्याध? \nअब न ही तू, न ये मदिर विलास, \nसदा को मिट जाय यह संताप! \n\n\n\nभाल पर कुंचन\nदहकता- सा खुला पावक नयन!\nनील-लोहित तरंगित विद्युत निकल तत्क्षण तड़कती\nकौंधती-सी कुंज पर टूटी अचानक, \nढह गया कंदर्प!,\nछि़टकी जा गिरी रति सुधि- हता पल्लव-चयों पर.\nएक पल दारुण दहन का-\nहरित तृण-वीरुध अँगारे लपट लिपटे,\nगंध वासन्ती, कसैला धूम.\nमाँस- मज्जा जलन की तीखी चिराँयध.\nकाम की त्रैलोक्य मोहन देह\nरह गई बस एक मुट्ठी भस्म.\nआवरण छाया धुएँ का राग-रंग विहीन, \nगगन फीका, दिशाएँ स्तब्ध, \nआह, रस मय हास- विलास विलीन! \n\n\n\nसुन्दरी, नव-यौवना, सुकुमार\nधूलि-धूसर, मूर्छिता रति पड़ी भू-लुंठित, \nबिरछ से छिन्न लतिका सी हता.\nसुधि न वस्त्रों की विभूषण खुले जाते.\nचेतती किंचित कि दारुण रुदन,\nकरुण प्रलाप भर-भऱ! \nभर रही सारी दिशाएँ,\nघोर हा-हा कार स्वर उठ.\nगूँजता भर घाटियाँ, गिरि शिखर तक जा सिर पटकता, \nस्तब्ध पवन, गगन जड़ित, गल रहे हिम-खंड अपने आप.\nकिस तरह संयत स्वयं हों, \nधरें शंभु समाधि! \n\n\n\nकोप सारा, बन गया संताप! \nहो रहा विचलित हृदय अनुतप्त, \nसुन रहे चुपचाप -\nशंभु, क्यों दंडित हुआ मम प्राण -सहचर, \nसभी देवों की रही अभिसंधि,\nऔर वह निस्वार्थ सहज स्वभाव.\nसृष्टि हित संकट लिया सिर धार!\nतुष्ट हो शिव, शव बना दो सृष्टि को,\nहो कर अकेले चिर जियो.\nनिर्बाध तारक की सफल हो घात\nव्यर्थ कर डालो सभी सुप्रयास! \n\n\n\nगूँजता है पवन, वही प्रलाप रति का -\nविषम ज्वाला में जली थी सती तब, \nतुम दहे थे दारुण विरह के ताप, \nओ,विरागी\nअब न होगा याद! \n\n\n\nउधर तपती अपर्णा अनजान, \nइधर दारुण-वेदना का वेग धारे\nअन्तहीन विलाप.\nछा रहा सब ओर क्षिति अंबर दिशाओं में\nवही विगलित रुदन स्वर.\nमूढ विधि, अब बढ़ेगा किस भाँति आगे\nयहाँ का क्रम? \nसृष्टि के सबसे मधुर संबंध का प्रेरक सुवाहक, \nअन्यतम, अपरूप, वह\nअनुरूप, शोभन युग्म खंडित.\nवृत्तियां सारी सहज, कुंठित हुईं,\nउस ओर व्रत धारे कठिन संकल्प,निष्ठा! \nक्या पता परिणाम? \n\n\n\nअब न कोई कामना मन में जगेगी.\nअब न कोई वासना व्यकुल करेगी, \nलालसा पूरित तृषाकुल नयन अब\nदो स्वर्ण - कलशों की न रस परिमाप लेंगे.\nअब नहीं आवेग उफनाता हुआ, उत्तेजना बन\nपुरुष के पुरुषत्व का वाहक बनेगा.\nकभी साँसें नहीं सुलगेंगी, \nन, आकुल चुंबनो-आलिंगनो में उमड़ती दहकन रहेगी.\nनारियाँ निस्सत्व सी, निर्वीर्य से नर\nऊष्मा-आवेश बिन किस बीज को रोपें-गहेंगे?\nउस नयन की आग ने सब फूँक डाला\nसृष्टि का क्रम भंग हो रह जायगा\nनिष्काम भ्रमती धरा लेती विफल चक्कर.\n\n\n\nदेखते विभ्रमित शंकर -\nप्रकृति में मधु -मास के कोपल न फूटे,\nसज न पाये डालियों पर आग के अंकुर अनूठे, \nआम्र-कुंजों में पुलकती स्वर्ण-मंजरियाँ न छाईँ, \nजो कि नर-कोकिल स्वरों में कूक भर दे.\nचर-अचर सब राग से, रस से अछूते.\n\n\n\nकल्पना कमनीय कैसे काम बिन हो\nऔर रति ही जब विरत हो किस तरह\nरमणीयता इस सृष्टि में विहरण करे\nकैसे जगे अनुरक्ति मन में? \n\n\n\nकर गया लालित्य कविता से पलायन\nरागिनी बन, राग बन,\nवेदना से विकल कविता फूटने पाती न\nनवरस धार.\nविरह तापों से निखर कर महकती\nअनुरक्ति मन की,\nशब्द में ढलती नहीं.\nकेवल सतोगुण? चलेगा संसार कैसे.\nतीसरा पुरुषार्थ बन जाए अशोभन,\nसहज जैविक वृत्तियाँ हत और कुंठित, \nसृष्टि की धारा कहाँ का पथ गहेगी? \n\n\n\nइधर रति का, हृदय-तल को बेधता स्वर\nगूँजते वे शब्द -\nरति-से, सुरति से आकर्षणों से,\nप्रेम से औ'काम के पुरुषार्थ से\nरह कर अपरिचित, \nरहो डूबे स्वयं में,\nअपर्णा तप तिरस्कृत कर.\nउमा का जन्म निष्फल कर, \n\n\n\nस्तब्ध औ' हतबुद्ध शंकर!\nसोच में डूबे हुए से कह उठे\nरति न रो, हो शान्त.\nबोल, तेरा प्रिय करूँ क्या? \nधैर्य धर, हो कर विगत-संताप! \n\n\n\nभस्म कर दो मुझे भी, \nदारुण व्यथा का अन्त कर दो! \nकाम-रति अब सदा को मिट जायँ.\nगाथा प्रेम की\nअनुरक्तियाँ-आसक्तियाँ, ये भक्ति, \nप्रीति-प्रतीतियों के राग\nजीवन में न आयें.\nदेह रति की भस्म कर, \nचिन्ता रहित धूनी रमाओ\nनिर्विकल्प समाधि में जा डूब जाओ! \n\n\n\nगूँज भरता रव कि रति उन्मत्त स्वर से\nबार-बार महेश को धिक्कारती -सी,\nलौट जाओ.\nउमा का तप करो निष्फल, \nतारकासुर नष्ट-भ्रष्ट करे त्रिपुर, \nओ नाश- कर्ता, काम संग रति दाह कर दो!\nजा मगन बैठो कहीं हिमगिरि शिखर पर! \nतीसरे पुरुषार्थ से रह जाय वंचित सृष्टि\nजीवन-राग बाधित.\nशंभु तुम निश्चिंत अपनी साधना में लौट जाओ! \n\n\n\nस्तब्ध शिव, फिर -\nशान्त हो रति, लौट जा, जा प्रतीक्षा कर\nकाम नव-तन धार तुझसे आ मिलेगा.\nआज मेरी वृत्ति का शोधन किया\nरति- प्रीति का तूने यहाँ मंडन किया है!\nजगा दी निष्काम मन में फिर उसी की याद तू ने,\nसती का अनुताप आ व्यापा अपर्णा की तपन में\nदेख तेरा दुख-दहन, तेरा समर्पण, \nआज फिर उर में प्रिया की याद जागी\nप्रेम की दारुण व्यथा का विषम दंशन! \n\n\n\nरागिनी-अनुरागिनी बन सरस कर दे सृष्टि के कण, \nकाम चिर सहचर, सुरति तू ही विवसना वासना बन\nऔर फिर चैतन्य-मन की ऊर्ध्वगामी भावना बन, \nशुभे,कुंठाहीन मन को मुक्त कर, \nसंतृप्ति बन जा, शक्ति बन जा\n\nतुझ बिना संसार यह कैसे चले, \nरति-रहित जीवन, सहज व्यवहार भी कैसे चले.\nऔर तेरा पति कहाँ तुझ बिन रहेगा, \nछानता आकाश-धरती, लोक तीनों आ मिलेगा!\n\n\n\nवासना के आदि का अनुमान तू ही मनसिजे, \nउद्दाम यौवन का सुलगता भान तू ही, \nजा, सभी शृंगार सज कर कामिनी बन,\nराग बन, सौंदर्य बन, माधुर्य बन, \nहर एक रचना में, कला में,\nसृष्टि में हर राग का आधार तू,\nरस-धार तू!\nसंस्कृतियों में बसी सौजन्य सुरुचि सँवार तू!\n\n\n\nरति तुम्हीं हो प्रीति, तुम आसक्ति, तुम अनुरक्ति बनतीं, \nकान्ता, वात्सल्य, दासी, सखी-सेवक-स्वामिनी तुम.\nसर्वभाविनि हो रहो!\nयौवना, चिर-सुन्दरी बन, चिर सुहागिन, \nपूजनीया भक्ति, तू ही भुक्ति बन\nनवकाम के प्रतिरूप धारे व्याप्ति भी तू\nव्यष्टि -सृष्टि- समष्टि में\nकामरूपे रति, तुम्हारी गति, \nअतीन्द्रिय और शब्दातीत! \n\n\n\nशान्त क्रमशः चित्त थिर होने लगा, \nफिर नई आशा उमंगें हो उठीं बिंबित हृदय में, \nआ झुकी कर-बद्ध रति उन\nनिरामय उज्ज्वल पगों में!\nनिरखते हर, नयन में भर\nअपरिमित संवेदनाएँ, \nहो रहीं उत्कीर्ण विद्युतदाम सम करुणा-प्रभाएँ!\n\n\n\nअभय देता स्वस्तिमय कर\nहो उठा आकाश भास्वर, \nस्वच्छ दर्पण सी दिशाएँ, \nमंद्र-रव भर समीरण देता संदेशा, \nपूर्ण होंगी सभी मंगल-कामनाएँ!\n\n","author":"प्रतिभा सक्सेना","title":"रति-विलाप \/ प्रतिभा सक्सेना"},{"poem":"वाचक -\nआह, रक्त की प्यास न जाने, जाग जाग उठती क्यों, \nजाने क्यों, शैतान उतर कर बार- बार आता है.\nफिर प्राणों के प्यासे बन जाते हैं भाई-भाई, \nउसी लाल लोहू से फिर इतिहास लिखा जाता है.\n\nमौत नाचती उतर धरा पर, दिशा-दिशा थर्राती, \nऔर गगन से उतरी आती महाअग्नि की होली, \nबाल खोल, सिन्दूर पोंछ कर आर्तनाद कर उठती, \nदुल्हन, जो चढ़ कर आई थी, अभी पिया की डोली\nराजनीति क्या जनता की कीमत पर ही चलती है, \nदुनिया की ताकत क्या केवल लोहू से चलती है? \n\n\n\nवाचिका -\nमानव के मन कोई शैतान छिपा बैठा है, \nमौका पाते ही जो अपना दाँव दिखा जाता है, \nसींगों से वह निर्माणों को तहस-नहस कर देता, \nकठिन खुरों से सभी सभ्यता रौंद-रौंद देता है, \nबे-लगाम हो दुनिया भर में कूद-फांद कर भारी, \nजीवन के सारे मूल्यों को उलट-पलट देता है.\nमानव का चोला उतार कर नग्न-नृत्य कर उठता,\nन्याय और तर्कों की सुदृढ़ लगाम तोड़ देता है.\n\n\n\nवाचक -\nलज्जा और विचारों की प्राचीरें ढह जाती हैं, \nलिप्सा औ'बर्रबरता सतहों तक उभरी आती हैं!\n(भागते हुए केश खोले एक नारी का प्रवेश )\nनारी -\nऐसा क्यों होता है? (तीखे स्वर में)क्यों? \nमैं धरती पूछ रही हूँ! \nमेरी छाती पर यह दानव लीला क्यों की जाती\nमेरे तन को कौन तोड़ता, कोई तो उत्तर दो, \nरात-रात भर पागल सी पीड़ाएं रह-रह रोतीं? \n(धम-धम करते विज्ञान का आगमन)\nसंवेदनाहीन विज्ञान - \nधरती, अब चुप रहो, शक्तिशाली मैं ही हूँ केवल, \nऔर सभी को इस चुटकी में मसल उड़ा दूँगा मैं\nजल में थल में और गगन में, अनुशासन मेरा ही, \nसूरज-चाँद-सितारों पर भी कदम बढ़ा दूंगा मैं! \n(कुछ देर निस्तब्धता )\nवाचक -\nयुद्धों का अह्वान, बमों का भीषण-भीषण नर्तन, \nऔर मनुष्य तुच्छ कीटों सा मसल दिया जाता है, \nबड़े दानवी अस्त्र उतर आते हैं आग उगलते, \nऔर चतुर्दिक् महाध्वंस गिद्धों सा मँडराता है! \n\n\n\nवाचिका-\nग्राम-नगर वन पर्वत सब पर धुआँ मृत्यु का छाता, \nकितने ईसा बुद्ध,गांधी अनजन्मे मर जाते, \nलुंज-पुंज सी मानवता पशुओं-सा जीवन जीती! \nसंस्कृतियों के चिह्न नाश तक जा कर ही थम पाते! \n\n\n\nधरती -तेज़ आवाज़ में -इसका जिम्मेदार कौन है, \nइसका कारण क्या है? \nसर्वनाश की आग कहाँ से कहां तलक फैली है?\nविज्ञान -\nअब आगे मत बोल धरा, \nसब स्वाहा हो जाएगा, \nफेंक चुनरिया हरियाली,\nधर मिट्टी जो मैली है.\n(पृष्ठभूमि से डपटती हुई गहरी आवाज़- )\nखबरदार! खबरदार मुँह पर लगाम दो, \nअरे अधम, मत बोलो.\nअब आगे अपने दूषित मंतव्यों को मत खोलो 1\nनया मनुज जन्मेगा, मैले माटी के आँचल में, \nकमल खिलेंगे बार-बार कालों के सरिता जल में\nजो अनुगामी रहे सुचिन्ता का, शुभ-आशंसा का, \nक्योंकि दिव्यता का संदेसा पहले माटी पाती! \n\nविज्ञान -\nमैं हूँ.मैं क्या नहीं जानते, परम शक्तिशाली मैं! \nनाच रहे मेरे इंगित पर समय पहरुए हारे, \nधरती, तू हर बार बुद्ध सा कोई जन्मा देती, \nसभी चौंक से जाते अब ये काम बंद कर सारे! \n\n\n\nधरती -\nऔर सृजन से कह दूं वह रुक जाए?\nकभी निराश नहीं होतीं पर मेरी ये प्रक्रियाएँ\nतू समझा, बस तुझ तक आकर ये विकास बस होगा.,\nमानव का मानस आत्मा का नाम न रह पाएगा?\nतू, नत होगा अंतर्तम के फूल खिलें विकसेंगे! \nतू हत होगा एक दिवस, ये रुके कदम चल देंगे!\n\n\n\nविज्ञान -\nबस, ख़ामोश,और आगे मत बोल, कि मैं न रहूँगा.\nमैं मानव की अमर प्यास में विद्यमान रहता हूँ\nतू ऐसा मत सोच कि मेरा अंत कभी आएगा, \nमैं भौतिकता के तट अंतः सलिला सा बहता हूँ! \nमेरा अंत न होगा बुद्धि मुझे संरक्षण देगी, \nधरा, समझ तू, मेरी सत्ता कभी नही बिखरेगी! \n\n\n\nपृष्ठ-स्वर -\nझूठ,मौत सबको आती है, चाहे जितना जी ले, \nऔर प्यास भी एक दिवस सब ही की मिटजाती है.\n\n\n\nविज्ञान-\nनहीं अमर हूँ मैं, \nमैंने वरदान यही पाया है.\nधरती, तू है जब तक, मेरी मौत नहींआएगी! \n\n\n\n(कुछ देर चुप्पी फिर पृष्ठभूमि से घंटों के स्वर, शंखनाद )\nधरती -\nफिर कोई जन्मा है, कोई फिर तन धर आया है.\nकोई फिर से वह सँदेश ले जीवन वर आया है.\nहो जाओ तैयार, उसी के हाथों हार तुम्हारी, \nकोई फिर आया धरती पर ले अपने मंगल स्वर! \nऔर उसी आभा से मिटनेवाला है अँधियारा! \n\n\n\nविज्ञान-\nनाम बताओ,\nअरे नाम बतला दे मुझे धरित्री, \nहत कर दूँगा उसे स्वयं इन शक्तिमान हाथों से, \nबतला दे किसका शिशु, उसका अता-पता बतला दे.\nया फिर कोई शिशु न बचेगा, मेरे आघातों से, \nनिपट प्रथम ही लूँगा उससे अपने इन हाथों से.\n\n\n\nधरती -\nकोई नाम नहीं होता, जब मनुज जन्म लेता है.\nपता नहीं क्या नाम धरेगा उसका यह संसार.\nहर शिशु है संदेश, विधाता भेज रहा है अविरल\nकोई भाषा नहीं समझता सिर्फ समझता प्यार 1\nद्वेष और रागों से ऊपर परमहंस सा आता,\nवह निरीह सा प्राणी जो मानव की ही संतान.\nउसे मार तुम नहीं सकोगे, हाथ काँप जाएँगे, \nमोह-मुग्ध तुम ले न सकोगे वह नन्हीं सी जान.\n\n\n\n(विज्ञान सिर पर हाथ मारता है)\n\nविज्ञान -जन्म-मृत्यु का क्रम है, \nफिर-फिर जन्म यहाँ होता है.\nमर-मर कर मानव जी जाता, करने वह संधान.\nदुर्बलता के चोर सदा ही छिपे घुसे हैं मन में, \nबार-बार उभरेगा सिर को उठा-उठा शैतान.\n\nस्वार्थ नेत्र की दृष्टि छीनने को तत्पर बैठा है, \nअविचारों की क्रीड़ाएँ कब रुकीं किसी के रोके, \nमनुज, तुम्हारी तृष्णा तुमको चुप न बैठने देगी, \nऔर तुम्हारी मोहबुद्धि ही तुमको भटकाएगी.\nउन्नति-सुख के स्वप्न तुम्हारे तुम्हें निगल जाएंगे, \nये धरती चुपचाप शून्यमें तिरती रह जाएगी! \n\n(थोड़ी देर चुप्पी )\nएक बालिका गाते हुए प्रवेश करती है-\n\nगीत-\nधूप और छाया है शीतल, जल औ'अन्न लिए ये भू-तल.\nउर्वर माटी जीवन देती पवन सांस देता है अविरल! \nदिन हैं और रात है, सूरज-चांद धरा के अपने, \nकितना सुन्दर जीवन रे, \nकैसे भविष्य के सपने! \n\n\n\n(लाठी टेकती खाँसती एक वृद्धा का प्रवेश-)\nधरती औ'धन,जिनका बँटवा राहै सदा अधूरा.\nजीवन का आनन्द किसी ने समझ न पाया पूरा! \n\nबालिका -\nकितने हैं संबंध,परस्पर आकर्षण में बाँधे, \n\n\n\nवृद्धा -\nकिन्तु विसंगति उनको देती कहाँ चैन से जीने.\nसत्ता का मद सदा बुद्धि को कुंठित कर धर देता, \n\n\n\nबालिका -\nकोई भी उपाय या मारग इसका नहीं बचा क्या? \n\n\n\n(पृष्ठभूमि से स्वर उभरते हैं )-\n\nजब अतिचार बढ़ेगा, दानव जग अधिकार करेगा, \nअंध-रूढ़ि का धूम दिशाओं को काला कर देगा, \nधरती की माटी का कण-कण आकुल हो उमड़ेगा, \nमानवता का धर्म न, हो केवल पाखंड बढ़ेगा, \nमैं आऊँगा, मैं निरीह शिशु तन ले कर फिर जन्मूँगा, \n\nमैं जो कृष्ण,बुद्ध था, ईसा था नानक का संदेशा\nमैं केवल मनुजत्व, कि जिसने जीवन संगर जीता\nभाव- बोध संतुलन धरे मैं बार-बार आऊँगा\nइस धरती तल पर अंकित कर जाने युग की गीता!\n\n(मंच के एक ओर से युवकों दूसरी ओर से युवतियों का प्रवेश -)\nगान एवं नृत्य -\n\nधरा का पुत्र मंगल गीत गाता है, \nधरा की पुत्रियाँ कुंकुम लुटाती हैं, \nनया युग आ गया, नया युग आ गया.\n\n\n\nविहंगम शान्ति का अब पंख फैला कर उतरता है, \nदिशाओं की अरुणिमा मुस्कराई है, \nकि आँखें खोल कर पूरब दिशा देखो, \nजहाँ पर नव-किरण सुप्रभात लाई है.\nनया युग आ गया, नया युग आ गया.\n\n\n\nसुचिन्ता -सत्य का चंदन लगा माथे, \nकि समता और ममता के नयन खोले, \nचरण में दीप बाले त्याग का उज्ज्वल,\nनया युग आ गया, नया युग आ गया.\n\n\n\nहँसेगी अब धरा आकाश झूमेगा, \nसुनहरी बाल नाचे खलखिलाएगी, \nकि फिर से जन्मता संदेश जीवन का\nदुखों से दग्ध धरती शान्ति पाएगी! \nनया युग आ गया, नया युग आ गया.\n\n","author":"प्रतिभा सक्सेना","title":"बार-बार आऊँगा \/ प्रतिभा सक्सेना"},{"poem":"कवि,महाकाल माँगता नहीं म़दु-मधुर मात्र, \nसारे स्वादों से युक्त परोसा वह लेगा.\nभोजक, सब रस वाले व्यंजन प्रस्तुत कर दे\nअपनी रुचि का वह ग्रास स्वयं ही भर लेगा.\nरस-पूरित मधु भावों के सँग, तीखे कषाय भी हों अर्पण\nवर्णों -वर्गों में स्वर के सँग, धर दो कठोर और कटु व्यंजन\nउसकी थाली में सभी स्वाद, सारे रस- भावनुभाव रहें\nअन्यथा सभी को उलट-पलट अपना आस्वादन ढूँढेगा! \n\n\n\nरुचि का परिमार्जन है अनिवार्य शर्त उसकी\nउन दाढ़ों में सामर्थ्य कि सभी करे चर्वण, \nकड़ुआहट खट्टापन का पाक न पाया तो\nअपने हिसाब से औटेगा ले वही स्वयं.\nउस रुद्र रूप को, तीखापन ज़्यादा भाता\nयुग -युग के संचित कर्मों के आसव के सँग\nनयनों में उसके थोड़ा नशा उतर आता, \nखप्पर में भरे तरल का ले अरुणाभ रंग! \n\n\n\nवह ग्रास-ग्रास कर जो भाये वह खायेगा, \nजब चाहे जागे या चाहे सो जायेगा.\nउसकी अपनी ही मौज और अपनी तरंग! \nकवि, उसको दो जीवन का आस्वादन समग्र! \nसबसे प्रिय भावाँजलि स्वीकार करेगा वह\nदिख रहा सभी जो उसका एक परोसा है, \nक्म-क्रम से कवलित कर लेना उसका स्वभाव.\n\n\n\nबाँटता अवधि का दान कि जिसका जो हिस्सा, \nसिर-चढ़ कर वह कीमत भी स्वयं वसूलेगा.\nभोजन परसो कवि, महाकाल की थाली में,\nषट्-रस नव-रस में परिणत कर, दो नये स्वाद, \nपकने दो उत्तापों की आँच निरंतर दे, \nरच रच पागो अंतर की कड़ुआहट- मिठास!\nनित नूतन स्वाद ग्रहण करने का आदी है, \nपरिपक्व बना प्रस्तुत कर दो\nस्वर के व्यंजन\nनव रस भर धर उसके समक्ष!\n\n\n\nहो वीर -रौद्र सँग करुणा - दूबा विषाद! \nवत्सलता उन नन्हों को जो बच जाते हैं\nनिर आश्रित हो उस विषम काल के तुरत बाद! \nकवि अगर दे सको, अपने कोमल भाव उन्हें, \nदे दो उछाह से भरा प्रेम का राग उन्हें! \nमुरझाई छिन्न कली को साहस, शान्ति-धीर, \nबेआस बुढ़ापा शान्ति- भक्ति से संजीवन! \nसब उस अदम्य की थाती शिरसा स्वीकारो,\nकुछ नये मंत्र उच्चार करो,\nदे नये तंत्र का आश्वासन! \n\n\n\nनिश्चिंत हृदय निश्चित सीमा, \nअग्रिम ही सब कुछ लो सँवार.\nसब डाल चले जो अपनी झोली में भर वह,\nयों ग्रहण करे तो धन्य समझ, अन्अन्य भाग! \n\n\n\nवह जन्म-मृत्यु का भोग लगाता नित चलता! \nजो दाँव स्वयं को लगा, सके आगे आये.\nअपनी अभिलाषा, आशायें आकर्षण भी\nसारे सपने उसके खप्पर में धर जाये! \nकवि वह अपराजित टेर रहा, लाओ दो धर\nबढ़ कर चुन लेगा ताज़े पुष्प मरंद भरे.\nसबसे टटकी कलियाँ बिंध, माल सजायें उसकी छाती पर, \nउसकी पूजा में कौन डाल पाये अंतर! \n\n\n\nअक्षत-अंजलि संकल्पित हो सम्मान सहित, \nजो बिना शिकायत सहज भाव न्योछावर दे\nबिन झिझके सौंपे अपने प्रियतम चरम भाव, \nनिरुद्विग्न मनस् धर चले आरती- भाँवर दे! \n\n\n\nधर दे निजत्व उसके आगे विरहित प्रमाद! \nप्रस्तुत कर दे रे, महाकाल का महा- भोग\nतू भी है उसकी भेंट स्वयं बन जा प्रसाद! \n\n\n\nउसके कदमों की आहट पर जीते हैं युग, \nउसके पद-चाप बदल देते इतिहासों को! \nसंसार सर्ग,युग एक भाव, \nमन्वंतर कल्प करवटें, युग-संध्यायें निश्वास हेतु\nइस महाकाश में लेते उसके चित्र रूप! \nहै महाकाव्य यह सृष्टि बाह्य-अंतःस्वरूप.\nअनगिनती नभ-गंगायें ये विस्तृत-विशाल, \nउसका आवेष्टन रूप व्याप्तिमय व्याल-जाल! \nउस महाराट् के लिये\nबहुत लघु,लघुतम हम, \nपर उस लघुता में भी है उसका एक रूप! \n\n\n\nबस यही शर्त जिसको भाये, आगे आये!\nआमंत्रण स्वीकारे तम के प्रतिकार हेतु\nअनसुनी करे जो इस दुर्वह पुकार को सुन,\nवह लौट जाय निज शयन-भवन अभिसार हेतु! \n\n\n\nकवि, चिर प्रणम्य वह माँग रहा\nतेरे उदात्ततम अंतःस्वर! \nजिसमें युगंधरा गाथायें निज को रचतीं! \nजो महाभाव से आत्मसात् हो सके सतत\nउसका अपना स्व-भाव उसकी तो परख यही\nसत्कृत कर, धरो सधे शब्दों का ऐसा क्रम, \nजिसमें तुम समा सको संसृति के चरम भाव! \n\n\n\nवह नृत्य करेगा महसृष्टि को मंच बना, \nलपटों को हहराता सब तमस् जला देगा, \nउन्मत्त चरण धर आकाशों को चीर-चीर\nक्षितिजों के घेरे तोड़, गगन दहका देगा! \n\n\n\nभीषण भावों के व्यक्त रूप मुद्राओं में\nभर मृत्यु- राग उठते भैरव डमरू के स्वर\nलिपि बद्ध कर सको भाषा में लक्षित-व्यंजित\nतो समझो तुम तद्रूप हो गये अमर-अजर!\n\n","author":"प्रतिभा सक्सेना","title":"महाकाल \/ प्रतिभा सक्सेना"},{"poem":"खींचता मुझको सदा उस पुण्य-भू मे, \nकौन सा अज्ञात आकर्षण न जाने, \nबीत कर भी टेरता है विगत मुझको\nकौन सा मधुमास सोया है न जाने! \n\n\n\nमुग्ध हो उठता स्वयं उर\nकौन सा हिम-हास छाया है न जाने,\nछलक उठता नीर नैनो मे अचानक\nकौन सा विश्वास खोया है न जाने! \n\n\n\nदूर, कितनी दूर, लेकिन कल्पना का स्वर्ग\nआकर स्वप्न मे साकार सा है! \nकाल की अस्पष्टता का आवरण ले\nकौन सा सौंदर्य अब भी झाँकता है! \n\n\n\nआज युग से वर्ष मानो बीत कर भी\nखींच लाते हैं पुरातन मुक्त बेला! \nआज जीवन के सरल वरदान मे भी\nचुभ रहा है एक ही कंटक अकेला! \n\n\n\nकौन शैशव सा सहज निष्पाप आकर\nजा चुका अनजान ही मे? \nकौन बचपन का सरस उल्लास देकर\nरम चुका है ध्यान ही में! \n\n\n\nकौन सी वह शक्ति मोहक\nआज भी ललचा रही है, \nमौन सा संकेत देकर जान पडता\nपास मुझे बुला रही है! \n\n\n\nकौन से आराध्य की आराधना में\nनत हुआ मस्तक स्वयं ही! \nकौन वर की साधना में\nअर्घ्य बन कर चढ चुके आँसू स्वयं ही! \n\n\n\nकौन पावनता अछूती\nआज भी तुममे बसी है,\nस्नेहमय आमंत्रणों मे\nकौन सी सुषमा छिपी है! \n\n\n\nदे रहा अब भी निमंत्रण\nशस्य-श्यामल मृदुल अंचल, \nएक नूतन आश का संदेश देकर\nस्मृति पट पर कर रही है नृत्य चंचल! \n\n\n\nकौन सी मधुता भरी तेरी धरा में\nमौन हे मालव बता दे, \nकौन सी गरिमा समाई है कणों में\nरम्य क्षिप्रा तट बता दे! \n\n\n\nउर स्वयं भरता अवंती भूमि तेरे\nस्वर्ग से सौंदर्य की उस याद से ही, \nएक अनबूझी अनूठी भावना से\nएक अप्रकट, अकथ मधु-अनुराग से ही! \n\n\n\nकौन से मीठे सुहाने गान,\nकल-कल राग में आ बस गये हैं\nकौन सी निरुपम छटा से, \nअवनि अंबर सज गये हैं! \n\n\n\nबाँध लेता मुग्ध मन को क्षितिज बंधन,\nहृदय की स्वीकृति बिना ही! \nबोल जाती है मधुर सी मन्द भाषा, \nस्वयं आकर किन्तु बतलाये बिना ही! \n\n\n\nएक क्षण अपलक बने दृग\nदेख लेते कल्पना में रूप तेरा, \nएक पल विस्मय भरा आ\nछोड़ जाता है अमित उल्लास तेरा! \n\n\n\nकौन है जो खिंच न आये\nएक ही तेरी झलक में,\nऊब जाये रम्य भू से, \nकौन निर्मोही जगत में! \n\n\n\nबढी आती कौन सा सन्देश लेकर\nदूर से चल कर यहाँ क्षिप्रा पुनीता! \nचिर पुरातन,चिर नवीना, धान्य पूरित\nरम्य धरणी नेहशीला! \n\n\n\nज्योत्स्ना सी बिछी जाती है धरा पर\nकौन से निर्मण की यह मुक्त बेला!\nभर रहा है इस गहन रमणीयता में, \nकौन सा जादू अबोला! \n\n\n\nभोर की अरुणिम उषा सी\nराग-रंजित दिग्दिगंता, \nमुक्त अंबर वसन धारे\nकाल की नगरी अचिन्ता! \n\n\n\nध्यानमग्ना, शान्त, निश्छल, \nमौन पावन तापसी सी\nकिस तपस्या में निरत हो,\nदेवता की आरती सी! \n\n\n\nकाल के अपरूप से होकर अपरिचित,\nमहाशिव के ही अमित वरदान सी तुम! \nरम्य-मंगलमयि धरा के\nसत्य की पहचान सी तुम! \n\n\n\nचिर-मधुर कविता विधाता, \nकर गया अंकित किसी अदृष्य लिपि में! \nमूर्तिमय कर भाव लेकिन,\nहृदय की अस्पष्ट छवि में! \n\n\n\nएक आश्रम है किसी निर्धन गुरु का\nऔर दो गुरु भाइयों की नेहशाला,\nएक राजा भिखारी मित्र के प्रति\nस्नेह -समता से भरा व्यवहार सारा! \n\n\n\nऔर भी आगे, मनुज के\nबुद्धि के उत्थान की साहित्यमाला, \nकाल-दंशन से सुरक्षित है अभी भी\nकिन्हीं प्रतिभाशालियों की ग्रन्थमाला! \n\n\n\nहर डगर पर धान्य धर कर,\nप्रति चरण पर वार पानी, \nसघन वृक्षों का निमंत्रण दे बुलाती, \nयह धरा की नाभि, नव-ऊर्जा प्रवाहिनि!\n\n\n\nहे अमर सौंदर्य, \nपिछले प्रात की अनुपम निशानी! \nदिव्य उज्जयिनी, तुम्हीं\nअमरत्व की मधुमय कहानी! \n\n\n\nबीतती सदियाँ कभी, \nसौंदर्य फीका कर न पायें! \nबेधती युग-यंत्रणायें\nमान तेरा पर न पायें! \n\n\n\nआज युग की वंचना से दूर बैठी\nकौन सा विश्वास अँतर मे छिपा है, \nप्राण में स्वर्णिम अतीतों की झलक है\nकल निनादों से हृदय अब भी भरा है! \n\n\n\nमहाकालेश्वर, स्वयं धर कर वरद-कर\nसफल कर दें अर्चनायें! \nझुक स्वयं जायें तुम्हारीपुण्य भू में,\nआज की क्षोभों भरी दुर्भावनायें! \n\n\n\nवीर विक्रम की नगरि में ज्योति किरणें\nभर रहीं सुविकास युग का\nओ अवंती, आज क्षिप्रा की लहर में,\nखोजने आईँ सजीला प्रात युग का!\n\n","author":"प्रतिभा सक्सेना","title":"उज्जयिनी से \/ प्रतिभा सक्सेना"},{"poem":"लहर स्वर में गूँजती अविरल,तरल बन\nकिस अमर संगीत की प्रतिध्वनि अमर हो,!\nबाजती रहती अनश्वर रागिनी\nकलकल स्वरों मे चिर- मधुर हो! \nसजल झंकृत उर्मि- तारों मे अलौकिक\nराग बजते जा रहे हैं, \nरश्मि की मृदु उँगलियाँ छू\nझिलमलाते नीर मे नव चित्र बनते जा रहे हैं! \n\n\n\nयह पुनीता, छू न पाईं आज तक, \nजिसको जगत की कालिमायें, \nदिव्य कलकल के स्वरों में भर न पाईं\nविश्व की दुर्वासनायें! \n\n\n\nझनझना उठते हृदय के तार, वाणी मुग्ध मौना, \nबाँध लूँ इन स्वरों में किस भाँति तेरा स्वर सलोना! \nबज रहा संगीत अक्षय तृप्ति इससे मिल न पाये, \nकर्ण से टकरा हृदय को छू न पा, ये फिर न जाये!\n\n\n\nअंतरिक्ष बिखेर देता तारकों के फूल झिलमिल, \nनाच उठतीं लोल लहरें किलक उठता नीर निर्मल! \nगगन से नक्षत्र झरझर नीर में आ छिप गये हैं\nबीन लेने को जिन्हें कर रश्मियों के बढ रहे हैं! \n\n\n\nइन गहन गहराइयों की माप लेती रश्मि-माला, \nदेख हँसता चाँद, खिलती चाँदनी, चाँदी भरा यह विश्व सारा! \nबाँध लेती चंचला से बाहुओँ में रश्मि तारे उर्मि बाला! \nहै यही नन्दन विपिन की रानियों की नृत्यशाला! \n\n\n\nनाचती हैं अप्सरायें ताल सब गंधर्व देते, \nनूपुरों की मन्द रुनझुन, पायलों के स्वर बिछे से! \nस्वर्ग है यह, स्वर्ण लहरों मे छलकती देव-वारुणि, \nखनखनातीं सोमरस की प्यलियाँ, हीकरमयी.नवज्योति धारिणि! \n\n\n\nयुगल तट के वृक्ष करते भेंट सुरभित सुमनमाला, \nअंक भरने दौड पडती चपल चंचल उर्मि- बाला! \nतरल लहरों में प्रतिक्षण जागता नूतन उजाला, \nकौन सी वह शक्ति करती सदा संचालन तुम्हारा! \n\n\n\nकौन वह अज्ञात इतना रूप जो अविरल बहाता, \nकौन जीवन सा मधुर साँसें सदा तेरी जगाता! \nशान्त धरणी में बिछी रहती सुज्योत्स्ना शुभ्र गहरी, \nदेखते हैं वृक्ष विस्मित से, क्षितिज बन मौन प्रहरी! \n\n\n\nयह अपरिमित रूप-श्री, बुझती नहीं मेरी पिपासा, \nहृदय लोभी, देख यह सुषमा, रहा जाता ठगा सा! \nझलमलाती ऊर्मियाँ या स्वयं विधि की चित्र रेखा, \nकिस नयन ने आज तक भी रूप वह अपरूप देखा! \n\n\n\nएक ही आभास जिसका स्वप्न सीमाहीन बुनता, \nएक ही आह्वान जिसका प्राण-मन मे ज्योति भरता! \nनीर पावन निष्कलुष वन देवियों का दिव्य दर्पण, \nहहर कर वनराजि करती नवल विकसित पुष्प अर्पण! \n\n\n\nप्रकृति की श्री झाँकती है, बिंब स्थिर रह न पाता, \nरूप जो क्षण-क्षण बदलता, उर्मि कण-कण मे समाता! \nतरल स्वर में स्वर मिला कर बोलती आवाज कोई, \nपट हटा फेनिल, रुपहले झाँक जाती आँख कोई! \n\n\n\nमुक्त तोरों भरे नभ की झिलमिलाती दीपमाला, \nनित्य ही मनती दिवाली, नित्य ही जगता उजाला! \nयामिनी जब उतरती है बाँध कर नक्षत्र नूपुर\nझुर्मुटों की ओट से जब झाँकता चुप-चुप विभाकर! \n\n\n\nतभी क्षिप्रा की लहर गाती मिलन संगीत अक्षय,\nदूर तरु से कूक उठती कोकिला की तान मधुमय! \nपश्चिमी नभ पर सजीले रंग आ देते बिदाई\nलौट जातीं स्वर्ण- किरणें चूम वृक्षों की उँचाई! \n\n\n\nसान्ध्य नभ के मंच पर आ अप्सरायें नृत्य करतीं,\nले सुरंगी वस्त्र शोभित, नित्य नूतन रूप धरतीं, \nतब लहर के पालने में सप्तरंगी मेघ सोते, \nगगन के प्रतिबिंब शतशत बार जल के तल सँजोते\n\n\n\nजा रही है हर लहर आनन्द की वीणा बजा कर, \nतिमिर पथ के पार कोई मधुर सा संदेस पाकर! \nहीर कण ले लिख रही है, कौन यह रमणीय बाला, \nलहर की गति है न चंचल, यह नियति की वर्णमाला! \n\n\n\nयुगयुगों से यहाँ बिखरे दीखते हैं स्वप्न स्वर्णिम, \nमुखर हो उठते यहीं शत शत भ्रमर के मंजु गुंजन! \nवार कुंकुम खोलती प्राची क्षितिज प्रत्यूष बेला, \nजब गगन के पार से आ झाँकता दिनकर अकेला! \n\n\n\nजब अरुण होकर दिशायें स्वर्ण पानी से महातीं, \nअंशुमाली की अँगुलियाँ जब धरा के कण जगातीं, \nमोतियों के हार ले तब विहँसती लहरें सजीली, \nखिलखिलाती, झिलमिलाती खेलती रहतीं हठीली! \n\n\n\nखो गईं सदियाँ इन्हीं मे, सो गईं अनगिन निशायें\nझाँकता रहता गगन भी, डोलती रहती दिशायें! \nरुक न पाया नीर चंचल थम न पाईँ ये लहरियाँ\nपिघलती प्रतिपल रहेंगी ये दमकती शुभ्र मणियाँ! \n\n\n\nप्राण मेरे बाँध लो चंचल लहर चल बंधनों से\nपुनः नव जीवन मिले इन लहरते स्पन्दनों से!\nमोह है मिटती लहर ले, स्नेह क्षिप्रा नीर से है, \nराग से अनुराग भी, अपनत्व क्षिप्रा तीर से है! \n\n\n\nचाँदनी के अंक में कल्लोल करता मुक्त शैशव, \nदे रहा कब से निमंत्रण मोतियों से सिक्त वैभव! \nयही जादू भरी लहरें डाल देती मोहिनी सी, \nअमिट कर फिर छोड जातीं रूप-श्री की चाँदनी सी! \n\n\n\nअरे क्षिप्रा की लहर, ओ स्वर्ण स्वप्नों की कहानी, \nकाल- चक्रों में सुरक्षित, विगत की भोली निशानी 1\nकल्पना में बँध न पाये, भाव में चित्रित न होगा, \nचित्र खीँचूँ मै भला क्या, शब्द मे चित्रित न होगा! \n\n\n\nअंक मे ले लो मुझे, इन आँसुओं मे झिलमिलाओ, \nलहर में श्वासें मिला लो, कल्पना के पास आओ! \nबाँध पायेंगी न लहरें मुक्त, युग की शृंखलायें\nस्नेह आलिंगन तुम्हार पा अपरिमित शान्ति पायें! \n\n\n\nपिघलती करुणामयी जलराशि कण-कण मे समाये, \nइन तरंगों का मधुर आलोक अणुअणु को जगाये!\n\n","author":"प्रतिभा सक्सेना","title":"शिप्रा की लहरें \/ प्रतिभा सक्सेना"},{"poem":"हथेली पर धर कर अंगार, \nचीरने को अथाह अँधियार-\nकौन आएगा मेरे साथ? \n\n\n\nउमड़ती नेताओं की भीड, \nजोंक ज्यों, फूले हुए शरीर, \nभरी है भूख अगाध! \nघृणा का कर बेरोक प्रचार, \nराष्ट्र हित को चूल्हे मे झोंक, \nकहाते कर्णाधार! \nभ्रष्ट, कपटी ये रँगे सियार\nबने हैं जन-जन के संताप, \nभेडिये ये खूँख्वार! \n\n\n\nऔर ये सौदेबाज़! \nविवशता भूख-प्यास को तोल, \nबेचते रोग व्याधि औ ताप! \nमिलावट और काला बाज़ार! \nन कोई सोच, न ग्लानि, न क्षोभ! \nइन्ही की है करतूत - अंध औ बधिर शरीर, \nलुंज तन और मुड़े सब अंग, \nकान, सुन करुण विलाप, \nपा रहे तृप्ति अपार! \nबिकी आत्मा, बिक चुका विवेक, \nकहाँ इनके कलुषों की थाह? \n\n\n\nधर्म के बनते जो अवतार, \nनाम छपने को देते दान, \nभरा अंतर मे पाप, \nहोंठ पर हरि का नाम! \nदिखाने को भगवान \nकिन्तु मंदिर पर इनका नाम! \nचढ़ावा औ प्रसाद उत्कोच, \nईश्वर पर एहसान, \nकुण्डली मार पड़े चुपचाप\nसमेटे धन को काले नाग! \n\n\n\nस्वयं को बता प्रबुद्ध, \nहोंठ सीकर बन बैठे मूक, \nधरे हाथों पर हाथ! \nनिगल जाते मक्खियाँ, \nमूँद आँखें, धर मौन यही धृतराष्ट्र! \nतर्क के फैला जाल,\nमंच भर वाद-विवाद, ग्रंथ-भर ऊहापोह, \nबुद्धि पर बलात्कार! \n\n\n\nअरे, ये बड़े धुरंधर लोग, \nउठा लेते सिर पर आकाश! \nचतुर्दिक आग, अश्रु और चीख, \nयहाँ दिग्भ्रमित समाज, \nकिन्तु ये ऊँचे लोग, \nकिनारे हो चुपचाप, \nउगल देते दार्शनिक विचार! \n\n\n\nसत्य कैंची से काट, \nकलम से तोड़-मरोड़, \nमिलाकर नमक -मिर्च रोमांच, \nबना लेते स्कूप, \nपृष्ठ काले कर भर अख़बार, \nनई पीढी को पिला अफ़ीम, \nकिया करते गुमराह! \nकहाँ प्रारंभ,कहाँ है अंत, \nभरा है पारावार! \n\n\n\nसुनोगे क्या पथ- बन्धु, \nतुम्हें इतना अवकाश? \n\n\n\nकौन आएगा मेरे साथ-\nडूबकर लेने थाह? \nसहन करने केवल उत्ताप, \nसिर्फ़ बदनामी औ उपहास \nसमझ कर अपना प्राप्य, \nकौन विष पीने को तैयार, \nहथेली पर धर ले अंगार \nकौन आएगा? \n\n\n\nखोलने पाखंडों की पोल, \nछिपा कर रक्खे जो कंकाल\nबंद कमरों से उन्हें निकाल, \nदिखाने असली रूप! \nखोजने तथ्य, शोधने सत्य,\nतोड़ने भ्रम के जाल! \nकौन आएगा? \n\n\n\nविषम जीवन के सिर धर शाप, \nऔर उपहास, व्यंग्य-अपमान -\nयही पाथेय! \nसदाशिव सा अविकार, \nगरल पी निस्पृह, शान्त, \nकौन आएगा मेरे साथ?\n\n","author":"प्रतिभा सक्सेना","title":"कौन आएगा मेरे साथ? \/ प्रतिभा सक्सेना"},{"poem":"जब नीलकंठ बोलें, मुंडमाल हिले-डोले, गिरिबाला देख चौंक चौंक जाये,\nलगे एक-एक मुंड,किसी कथा का प्रसंग लिये भेद कुछ समाये है,छिपाये.\nबार-बार कोई बात, भूले सपन की सी याद,मन- दुआरे की कुंडी बजाये, \nकभी लागे मुस्काय, नैनन जतलाय़े, पहचानr लगे, याद नहीं आये.\n\n\n\nपूछ बैठी माँ भवानी, गिरि-शृंगोंकी रानी, मुंड काहे को पिरोय कंठ धारे, \nभूत-प्रेत की जमात चले पसुपति साथ, यह कौन सा सिंगार तुम सँवारे! \nक्या बताऊं गिरि-कन्या, मैं हूँ अमर अजन्मा किन्तु तेरी तो मरणशील काया, \nजन्म-जन्म रही मेरी, अर्धअंग मे विराजी, तेरा अमर प्रेम मैंने ही पाया.\n\n\n\nहर बार नया जन्म, हर बार नया रूप, नई देह धार, मेरी प्रिया आये, \nतेरे सारे ही शीष, मैंने जतन से सँजोय राखे, क्रम-क्रम माल में सजाये.\nमाल हिये से लगाय मैं राखत हूँ गौरा, तोरी जनम-जनम प्रीत की निसानी,\nये तेरी ही धरोहर लगाये हूँ हिये से, बिन तेरे जोग साधूँ, शिवानी.\n\n\n\nमेरी मत्युमयी काया, किन्तु प्रीत अविनाशी, मुक्त करो जन्म-मृत्यु चक्र मेरा, \nकरो देव, वह उपाय तुम्हें छोड़ बार-बार जनम मरण न जासों देय फेरा.\nअमर-कथा चलो प्रिया, तुम्हें आज मैं सुना दूँ चिर रहे मन-भावनी ये काया, \nचलो कहीं एकान्त, जहाँ जीव अनधिकारी बोल कानों से ना सुन पाया. \n\n\n\nजहाँ हिमगिरि की शीत, बियाबान -सूनसान, कोई पंखी भी पंख नहीं मारे, \nअति रम्य गुहा हिमगिरि की शीतल-सुहावन तहाँ गौरा संग शंकर सिधारे.\nसावधान सब देखा कोई जीवधारी न हो, कहीं सुन ले जो दुर्लभ कहानी.\nऔर अजर-अमर मनभावन अमल देह पा ले न कोई भी प्राणी.\n\n\n\nमैं मगन सुनाऊँ, बस एक इहै चिन्ता तुम सबद -सबद ध्यान लगा, पाओ\nहुइ के सचेत मन धारि सुने जा रहीं, जताने को हुंकारा दिये जाओ.\nपान करने लगीं गौरा वह अमृतमयी वाणी, शीश काँधे से पिय के टिकाये,\nधरा- गगन को पावन बनाय बही जा रही स्वर- धारा संभु गंग-सी बहाये.\n\n\n\nमंद थपकी लगाय निज नेह को जतावैं संभु, मगन भवानी नैन मूँदे, \nपाय अइस बिसराम तन अलस, विलस मन, भीगि रहीं पाय रस बूँदें.\nअमर कथा को प्रभाऊ,दुई कपोत अंड रहे तहाँ तामें जीव विकसि गये पूरे, \nदुइ नान्ह-नान्ह बारे, कान पड़े भेद सारे अइस जिये जइस अमरित सँचारे,\n\n\n\nअंड फोरि निकरि आये, खुले नैन, चैन पाये, हुँहुँक हुँहूँक धुन गुहा में समाई \nजइस कोई हुँकारा भरे रुचि सों कथा को सुनि सोई धुनि कानन में आई.\nआपै आप हुँकारा सुनि गिरिजा हरषानी, बिन श्रम सुनै लाग उहै बानी.\nविसमय में ऊब-डूब,कोऊ चमत्कार जानि मौन धारि बैठीं सुने शिवानी.\n\n\n\nअनायास लगीं पलकें,अइस छाय गई निंदिया,सुनिबे को भान डूबि गवा सारा, \nहूँ-हुँहुँक् का हुँकारा, गूंज रहा हर बारा, बहे पावनी कहानी की धारा.\nपूरन कथा तहूँ, हुँकार धुनि छाई गौरा सोय रहीं संभु चकियाने,\nसावक निहारि भेद जानि गये पसुपति, पै सोचि परिनाम अकुलाने.\n\n\n\nअनगिन बहाने होनहार हेतु होवत हैं, जौन रचि राखत विधाता, \nपारावत दोउ अमरौती पाय जागे, कौन पुण्य को प्रभाव अज्ञाता.\nनित्य वे निवासी सिवधाम के कपोत दुइ, अमल-धवल वेष धारे, \nतीरथ के यात्री हरषि तिन्हें हेरत, प्रदक्षिणा-सी देत नित सकारे.\n\n\n\nगिरिजा की प्रीत बार-बार नव-रूप लेति, हिये धरि संभु अविनासी.\nहिम-धवल कपोत अमर हुइगे प्रसाद पाइ अमरनाथ धाम के निवासी.\nते ही कपोत दोऊ, आज लौं लगावत हैं अमरनाथ की नित परिक्रमा, \nसरल सुभाव महादेव सह गौरी को मनसा ध्यान लाये न किं जनः!\n\n","author":"प्रतिभा सक्सेना","title":"अमरनाथ के हिम-कपोत \/ प्रतिभा सक्सेना"},{"poem":"किस विषम परिस्थिति में डाला, विचलित मन काँप-काँप जाता,, \nकैसी यह आज्ञा सखे, कि जिसको सुन कर ही मन घबराता! \nएक ही वधू, वर पाँच-पाँच, कैसे यह मुख से निकल गया.\nवे स्वयं करें अब समाधान कुछ दे फिर से संदेश नया!’\nहँस रहे जनार्दन,’अरे सखी, यह कैसा है अद्भुत प्रलाप! \nतुम कहो यही है शिरोधार्य, पूरा कर डालो कहा कार्य.\n\n\n\nजीवन का ढर्रा रहा वही, मेरी प्रधान महिषियाँ आठ, \nतुम घबराई जाती हो क्यों, मिल रहे यहां पति सिर्फ़ पाँच!\nयह सब समाज की व्याख्यायें सबके अपने-अपने प्रबंध, \nमन में उछाह ले, कर डालो इस नयी कथा का सूत्र-बंध!’\n'तुमको विनोद सूझा, मेरे भीतर है कितना घोर द्वंद्व\nअर्जुन को जयमाला डाली फिर और किसी का क्यों प्रयत्न!’\n\n\n\n'देवी कुन्ती की संतानों के पिता भिन्न पर उचित सभी!’\n'पर मुझे विवशता कौन, पार्थ में क्या इतनी सामर्थ्य नहीं? '\n'पर तुम पीछे क्यों रहो सखी, द्विविधा मुझको लगती विचित्र,\nकितने प्रकार के पति होंगे, वे पृथा बुआ के पाँच पुत्र!’\n'उपहास कर रहे, करो तुम्हारी बारी, चाहे जो कह लो!’\n'यह हँसी न कृष्णे, सत्य तत्व की बात आज मन में धर लो! \n\n\n\n'कोई भी अंतिम सत्य नहीं, कुछ भी तो यहाँ तटस्थ नहीं\nसापेक्ष सभी प्रिय कृष्णे, और व्यतिक्रम भी होते सदा यहीं! \nकेवल समाज कल्याण हेतु परिभाषित करने का उपक्रम, \nकहलाते अपने को प्रबुद्ध जो, पाले मन में कितना भ्रम! \nपतिव्रत? अब से तो पतियों को दे संयम के कुछ नये पाठ\nउन्मुक्त ह़दय से, जीवन के तुम ग्रहण करो नित नये भाव!’\n\n\n\n'चुप रहो, अरे निर्लज्ज, कह रहे क्या इसका भी जरा भान\nइस तरह अनर्गल कर प्रलाप, क्यों तुम मेरे भर रहे कान!’\nकृष्णे, तेरे आशु क्रोध पर आ जाता है बहुत प्यार, \nफिर जाने क्य-क्या सोच हृदय में करुणा भर आती अपार,\nसुनकर कि’नहीं होगा मुझसे’ हँस उठता है कोई अदृष्ट,\nफिर वही कराये बिन, उसका पूरा होता ही नहीं इष्ट!\n\n\n\nकैसे समझाऊँ तुझे, कि मेरा कथन नहीं केवल विनोद\nयह दृढ़ मन, सजग बुद्धि तू, फिर किस तरह करूँ तेरा प्रबोध.\nवरदान मिला है यह कि, पाँच भर्ताओं का लो अमित प्रेम! \nयह तो कर्तव्य तुम्हारा हो, जब जिसके सँग हो वही नेम! \nसंसार यही है, जहाँ चल रहे जीवन के नित-नव प्रयोग,\nबुधजन,ज्ञानी जन बतलाते अपने -अपने सबके सँजोग! \n\n\n\nतुमको न दोष देगा कोई, है यही सामयिक परम धर्म, \nतुम तो प्रबुद्ध हो, स्वयं करो निस्पृह, निशंक कर्तव्य कर्म! \nजब पाने ही हैं पाँच पुरुष तो करो व्यर्थ के क्यों विचार! \nअर्जुन को पाया है तो फिर स्वीकार करो वे और चार!’\n'मैं बहुत विषम द्विविधा में हूँ, कैसे पूरा कर पाऊँ व्रत\nनिष्ठाये बँट जायें तो बच पाये कैसे फिर मेरा सत? '\n\n\n\n'सखि पाँच हुये तो इससे क्या, अपने में वे हैं सभी एक\nवे पाँच, एक ही बने रहें है देवी कुन्ती की यही टेक! \nतुम प्रखर, निभा लोगी कृष्णे, उनको अपने विवेक के बल, \nजीतना तुम्हें है यह बाज़ी, मेरा सहयोग बने संबल!\nवे पाँच अँगुलियां हैं कृष्णे पर मुट्ठी उनकी सदा एक! \nसबके अपने-अपने स्वभाव जिनको बाँधेगी डोर एक! \n\n\n\nसत? मन की शुद्ध भावना, तुम पावन-चरिता हो याज्ञसेनि\nआनन्द और रस भोग विहित, तो नहीं कहाते पाप-श्रेणि! \nवह भोग, नहीं अपराध कि कर्तव्यो का हो निर्वाह सतत,\nवंचित क्यों रहो कि जीवन में जब नियति खोल कर बैठी पट!\nजो अनायास पाया स्वीकारो द्विधा-ग्रस्त मत रहो विरत! \nअनुरोध समझ यह समाधान स्वीकार करो तुम शान्त मनस्!’\n\n\n\nइस समय परिस्थिति विषम बहुत, कौरवजन का शत्रुता भाव, \nउस पर तेरा हठ अर्जुन के जीवन पर क्या होगा प्रभाव? \nअति मान्य मातृ - आदेश, कि फिर तेरा आकर्षण दुर्निवार,\nइन पाँचो का एकात्म भाव हो जाय न क्षण में क्षार- क्षार! \nप्रिय अग्नि-संभवे, तुझको जो मैंने पढ़ पाया है अब तक\nतू सचमुच निभा सकेगी उनके विषम काल का संकुल-पथ! \n\n\n\n'पा़ञ्चालि,सरल और अति निर्मल,उन सभी बंधुओँ के स्वभाव.\nसिर धारेंगे वे, जो भी तुम दोगी,धारण कर प्रेम-भाव! \nयह अनायास आक्रोश छोड़, कर लो विचार हो शान्त-चित्त, \nकेवल समर्थ ही परंपरा से व्यतिक्रम का पाता सुयोग! \nहर बार बदल जाता है नारी और पुरुष का विषम गणित\nइन संबंधों के तार और सारा ही उचित और अनुचित!’\n\n\n\n'हर विषम काल में तुम देते आये हो संबल और साथ, \nजब घोर निराशायें घेरें, तब लगे कि तुम हो कहीं पास!’\nले कर अशान्त अति आकुल मन,प्रिय मीत,तुम्हारे ही कारण, \nअनुबंध कर रही शिरोधार्य, पा आज तुम्हारा आश्वासन.'\nकरुणा-पूरित नयनों से कुछ क्षण मौन देखते वह प्रिय मुख\n'यह तो कुछ नहीं.. अभी तो...' कहते सहसा कृष्ण हुये चुप’\n\n\n\nसब कुछ ले लिया स्वयं, फिर भी आँका उसको कितना कम कर, \nजब-जब झाँका तो यही कहानी लिखी मिली नारी-मन पर! \nबह पाता तप्त अश्रु-जल में जीवन का संचित खारापन,\nतो फिर रह-रह जगती न चुभन टीसते नहीं दारुण-दंशन \nअंतर करुणा से भर आता, आगत का जब करता विचार\nपर तेरे आशु क्रोध पर उमड़ा आता उर में अमित प्यार!\n\n\n\nबस, बहुत याज्ञसेनी, संयत हो इससे आगे सोच न कुछ.'\nमैं जान रहा, पर विवश बहुत हूँ खोल नहीं सकता निज मुख.'\n'मैं प्रस्तुत हूँ, अब तुम्हीं सुनोगे, टेरें जब हो विकल प्राण, \nविश्वास बहुत, अपनी कृष्णा को तुम ही दोगे समाधान!'\n'तज राज और रनिवास चला आऊँगा रण हो या अरण्य,\nइस प्रीति डोर में बँधा हुआ बन कर तेरा अंतिम-शरण्य!’\n\n","author":"प्रतिभा सक्सेना","title":"अंतिम-शरण्य \/ प्रतिभा सक्सेना"},{"poem":"अंध तम का एक कण मै,\nतुम अपरिमित ज्योतिशाली,\nदीप के मैं धूम्र का कण,\nतुम दिवा के अंशुमाली!\n\nमैं अकिंचन रेणुकण हूँ,\nतुम अचल हिमचल निवासी!\nमृत्युमय ये प्राण मेरे,\nओ प्रलय के भ्रू-विलासी!\n\nवन्दना निष्फल न जाये,\nदेव यह आशीष देना,\nस्वर न हारे विश्व-तम से,\nवे अनल के गीत देना!\n\n","author":"प्रतिभा सक्सेना","title":"वन्दना \/ प्रतिभा सक्सेना"},{"poem":"शताब्दियाँ फटक-पछोर कर सँवारती रहीं जिसे,\nयुग-युगान्तर ठोंकते-बजाते परखते रहे,\nकसी जाती, निखरती रही\nनिरंतर नये परिवेश के साथ,\nऔर लोकमन चंदन- सा माथे चढाये रहा,\nदिग्दिगन्त महक उठता जिस सुवास से,\nपाई है हमने जो धरोहर,\n- हमारी संस्कृति!\nअगली पीढ़ी को सौंपे बिना\nशान्ति कहाँ, मुक्ति कहाँ!\n\nएक ही कथा है\nजिसके भन्न-भिन्न पात्र हैं हम।\nएक ही विरासत!\nऔर यहाँ भी सारा हिन्दुस्तान सिमट आया,\nधारे अपना वहीं वेष!\n\nयहाँ भी -\nदुर्गा - लक्ष्मी और गणपति रुचिपूर्वक रचनेवाली,\nऔर समारोह पूर्वक विसर्जित करनेवाली\nअपने देश की माटी हर बरस जता जाती -\nजीवन-मृत्यु दो छोर हैं\nसमभाव से ग्रहण करो!\nसृजन को जीवन का उल्लास\nऔर विसर्जन को उत्सव बनाना ही\nहै -जीवन का मूल राग!\n\nयहाँ की चकाचौंध जिसे भरमा ले\nदौड़ती भागती बिखरन ही उसके हाथ\nआई,  तृप्ति तो मुझे कहीं नज़र नहीं आती।\nइस नई दुनिया की,\nआँखों को चौंधियाती चमक देखो, कितने दिन की\nपर सहस्राब्दियों की कसौटी पर कसी\nपुराने की अस्लियत अंततः सामने आ ही जाती है।\nपर जीवन का जो अंश वहाँ छोड़ आये\nउसकी कमी हममें से किसे नहीं सताती।\nकभी अकेले में,\nकिसकी आँख नहीं भऱ आती।\n\nजब यहाँ होती हूँ,\nअपना देश चारों ओर देख लेती हूँ,\nऔर वही दृष्टि इन सब आँखों में देख\nएक गहरा संतोष मन को\nआश्वस्ति से भर जाता है।\n\n","author":"प्रतिभा सक्सेना","title":"धरोहर \/ प्रतिभा सक्सेना"},{"poem":"ओ, राज महल की सूनी सी वैरागिन,\nओ अपने मन मोहन की प्रेम-दिवानी,\nओ मीरा तेरी विरह रागिनी जागी,\nतो गूँज उठी युग-युग के उर की वाणी!\n\nचिर-प्यासे मरुथल की कोकिल मतवाली,\nतू कूक उठी तो गूँजा जग का आँगन!\nतेरी वाणी अंतर का स्वर भर छाई,\nतो मुखर हो उटा संसृति का सूनापन!\nजिसके प्राणों की करुणा भरी व्यथायें\nबन कर वरदान विश्व के नभ में छाईं,\nआनन्द फलों को अबतक बाँट रही है\nजो प्रेम-बेलि आँसू से सींच उगाई!\nअनुराग भरा तेरा वैरागी जीवन,\nकरुणा से प्लावित तेरी प्रणय कहानी!\n\nबस रहा श्याम का रूप नैन मे मन में,\nफिर कैसी झूठी लोक-लाज की माया!\nकर दिया हृदय ने पूरा आत्म समर्पण,\nफिर शेष बचा क्या अपना और पराया!\nजब आँसू गाने लगे वेदना रोई,\nतो मधुर-मधुर संगीत प्राण ने पाया,\nअविनाशी प्रिय को पाने के पथ पर भी,\nतब सभी जगत ने व्यंग्य,  किया ठुकराया! ,\nजीवन के छायाहीन अजाने पथ में,\nजिसके प्राणों की पीर न जग ने जानी!\n\nअब भी तो बाज रहे हैं तेरे घुँघरू\nजग के आँगन मे वे स्वर गूँज रहे हैं,\nमनमोहन की वह मीरा नाच रही है .\nगीतों में अँतर के स्वर कूक रहे हैं!\nतू स्नेह दीप की ज्वलित वर्तिका बन कर\nजब अमर ज्योति ले अलख जगाने आई,\nपीयूष स्रोत बन गई व्यथा की गाथा,\nप्रतिबिंब बन गई वह पावन परछाईं!\nवरदान बना वह शाप विश्व जीवन को,\nमंगल मय हो तेरे नयनों का पानी!\n\nसाधना पंथ की अथक अकेली यात्री,\nतुम मूर्तिमती योगिनी बनी करुणा की,\nचिर-तृषित हृदय की आराधना जगा कर,\nतुम जलो आरती की निष्कंप शिखा सी!\nओ मीरा, तेरी स्वर लहरी से खिंचकर,\nतेरा चिर-प्रियतम आयेगा,आयेगा,\nचिर- विरह भरी जीवन की दुख-यात्रा पर\nवह मधुर मिलन क्षण बन कर छा जायेगा!\n\nओ चरण कमल की जनम-जनम की दासी,\nअविजेय वेदना के गीतों की रानी!\nओ मीरा तेरी विरह रागिनी जागी,\nतो गूँज उठी युग-युग के उर की वाणी!\n\n\n","author":"प्रतिभा सक्सेना","title":"मीराँ \/ प्रतिभा सक्सेना"},{"poem":"कुछ रिश्ता है ज़रूर मेरा इन बुज़ुर्ग पेड़ों से!\nदेख कर ही हरिया जाती हैं आँखें,\nउमग उठता है मन, वैसे ही जैसे\nमायके की देहरी देख, कंठ तक उमड़ आता हो कुछ!\nबाँहें फैलाये ये पुराने पेड़ पत्तियाँ हिलाते हैं हवा में,\nइँगित करते हैं अँगुलियों से -\nआओ न, कहाँ जा रही हो इस धूप में\nथोड़ी देर कर लो विश्राम हमारी छाया में!\n\nमेरी गति-विधियों से परिचित हैं ये,\nमुझमें जो उठती हैं\nउन भावनाओं का समझते हैं ये!\nनासापुट ग्रहण करते हैं हवाओं में घुली\nगंध अपनत्व की!\nएक नेह-लास बढ़ कर छा लेता है मुझे,\nबहुत पुराना रिश्ता है मेरा!\nइन बुज़ुर्ग पेड़ों से!\n\n","author":"प्रतिभा सक्सेना","title":"बुज़ुर्ग पेड़ \/ प्रतिभा सक्सेना"},{"poem":"हिल उठी आम की डाल,  कूक से गूँज गई अमराई,\nफूलों के गाँवों में बाजी मधुपों की शहनाई!\n\nशृंगार सज रही प्रकृति, ओढ़ कर चादर हरी हरी,\nकञ्चन किरणों के घूँघट में, कुंकुंम से माँग भरी!\nअलकों से मोती ढलक रहे शबनम बन,\nपाहुने शिशिर को देते हुये बिदाई!\n\nहँस उठे धरा के खेत-पात, पलकों में राग भरे,\nआई सुहाग की धूम लिये वासन्ती फाग भरे!\nलुट रहा अबीर- गुलाल दिशा अंचल का,\nझर रही गगन से ऊषा की अरुणाई!\n\nसुषमा मुखरित हो उठी मिल गईं नूतन भाषाये,\nलहरों ने दौड-दौड कर जल में रचीं अल्पनायें!\nलो, रुचिर भाव होरहे व्यक्त धरती के\nचित्रित करने मधुमय वासन्ती आई!\n\n","author":"प्रतिभा सक्सेना","title":"मधुमय वासन्ती \/ प्रतिभा सक्सेना"},{"poem":"आज ही तो सत्य है, जो कल गया, वह था विनश्वर,\nआज ही तो नित्य है, जो आ रहा कल वह अनिश्चित!\nआज ही है एक सीमा, युगयुगों तक के कलों की,\nआज ही सीमा बना, बीते भविष्यत् के छलों की!\n\nकल गया वह तो गया पर आज मेरे हाथ मे है,\nकल अभी तो दूर है पर आज मेरे साथ मे हैं!\nआज जो कुछ मिल गया, वह हो गया मेरा सदा को,\nभाग है उसमें न मेरा आज में ही खो गया जो!\n\nआज है बस इसलिये कल था इसे मैं मानती हूँ\nआज आया इसलिये कल का ठिकाना जानती हूँ!\nआज जो होता न तो अस्तित्व क्या होता युगों का,\nआज मे ढल गया है रूप सदियों के कलों का!\n\nवही सच है जिन्दगी में आज जो कुछ चल रहा है,\nढल गये कल तो कभी के, आज कब से चल रहा है!\nभूत बन जाता भविष्यत् आज में ही स्वत्व खो कर,\nआज तो चलता रहेगा, नित नया, नित प्रखर हो कर!\n\nआज है कितना पुराना, किन्तु यह कितना नया है,\nमिल चलेगा कल, कि कल भी तो इसी में मिल गया है!\nआज मै हूँ, इसलिये पहचानती हूँ कौन हूँ नैं!\nआज पाया है तभी कल के लिये बेचैन हूँ मै!\n\nआज है प्रत्यक्ष, कल तो रह गया केवल कहानी,\nआज मे ही है विलय कल .आज ही कल की निशानी!\nजो मिले वह आज ले लूँ,जो करूँ वह आज कर लूँ,\nखोजती कल को फिरूँ क्यों आज को स्वीकार कर लूँ!\n\n\n","author":"प्रतिभा सक्सेना","title":"आज \/ प्रतिभा सक्सेना"},{"poem":"आज बोझिल जिन्दगी की साँस, तू चुपचाप मत चल!\n\nगन्ध व्याकुल कूल सरि के,\nवन वसन्ती फूल महके!\nवह दहकती लाल आभा\nले गगन के गान गहके!\nबावली मत कूक कोकिल, वेदना के बोल विह्वल!\n\nआज जादू डालती सी,\nचाँदनी की रूप-ज्योती\nऔर मन को सालती सी कुछ विगत की बात बोती,\nआज चंचल हो उठे ये प्राण फिर उन्माद जागा,\nसाँवली सी रात भीगी जा रही उर में समाती!\nहो रहे साकार सोये गीत राग-पराग में पल!\n\nनींद पलकों से उडाती,\nजागते सपने सजाती,\nआ गई ये कामनाओं से भरी सी\nरात मंथर पग उठाती!\nलुप्त हुये विराग सारे, राग भर अ्नराग पागल!\n\nआज के दिन तो व्यथा की तान आकुल हो न फूटे,\nआज तो कोई विषमता जिन्दगी का बल न लूटे!\nआज हर इन्सान के उर में यही हो एक सा स्वर,\nदेख धरती पर किसी की आँख आँसू में न डूबे!\nएक दिन तो छँट चले नैराश्य का छाया तिमिर दल!\n\nआज गिरते से उठा लो,\nबाँह फैला कर बुला लो,\nदूरियाँ सारी मिटा कर\nकण्ठ से अपने लगा लो!\nराह में पिछड़े हुओं को साथ फिर अपने लिये चल!\n\n8. क्या कभी ऐसा न होगा..\nकल्पनामय आज तो जीवन बना,\nपर जिन्दगीमय कल्पना हो क्या कभी ऐसा न होगा!\nएक पग आगे बढा तो शूल पथ के मुसकराये,\nएक क्षण पलगें खुलीं तो हो गये सपने पराये,\nएक ही मुस्कान ने सौ आँसुओं का नीर माँगा,\nएक ही पथ में समूचे विश्व के अभिशाप छाये!\nस्वप्नमय ही हो गई हैं आज सारी चेतनायें,\nचेतनामय स्वप्न हों ये, क्या कभी ऐसा न होगा!\n\nएक बन्धन टूटने पर युग-युगों का व्यंग्य आया,\nएक दीपक के लिये तम का अपरिमित सिन्धु छाया,\nएक ही था चाँद नभ में किन्तु घटता ही रहा,\nजब तक न मावस का अँधेरा व्योम में घिर घोर आया!\nइसलिये मैं खोजती हूँ चैन जीवन की व्यथा में,\nवेदना ही शान्ति बन जाये कभी ऐसा न होगा!\n\nचाह से है राह कितनी दूर भी मैने न पूछा,\nक्या कभी मँझधार को भी कूल मिलता है न बूझा,\nकिन्तु गति ही बन गई बंधन स्वयं चंचल पगों में,\nछाँह देने को किसी ने एक क्षण को भी न रोका!\nये भटकते ही रहे उद्भ्रान्त से मेरे चरण\nपर भ्रान्ति में ही बन चले पथ क्या कभी ऐसा न होगा!\n\nअब कभी बरसात रोती कभी मधुऋतु मुस्कराती,\nकभी झरती आग नभ से या सिहरती शीत आती,\nसोचती हूँ अनमनी मैं बस यही क्रम जिन्दगी का,\nकिन्तु मैं रुकने न पाती, किन्तु मैं जाने न पाती १\nआज खो देना स्वयं को चाहती विस्मृति-लहर में\nभूल कर भी मैं स्वयं को पा सकूँ ऐसा न होगा!\n\n9. एक दिन पाँओं तले धरती न होगी!\n\nयाद आती है मुझे तुमने रहा था,\nएक दिन पाँओं तले धरती न होगी!\nजग कहेगा गीत ये जीवन भरे हैं,\nज़िन्दगी इन स्वरों में बँधती न होगी!\n\nआज पाँओं के तले धरती नहीं है,\nदूर हूँ मैं एक चिर-निर्वासिता-सी,\nकाल के इस शून्य रेगिस्तान पथ पर,\nचल रही हूँ तरल मधु के कण लुटाती!\n\nउन स्वरों के गीत जो सुख ने न गाये,\nस्वर्ग सपनों की नहीं जो गोद खेले,\nहलचलों से दूर अपने विजन पथ पर\nछेड़ना मत विश्व, गाने दो अकेले!\n\nकहां इंसां को मिला है वह हृदय,\nजिसको कभी भी कामना छलती न होगी\nयाद फिर आई मुझे तुमने कहा था,\nएकदिन पाँओं तले धरती न होगी\n\n","author":"प्रतिभा सक्सेना","title":"आज बोझिल जिन्दगी की साँस \/ प्रतिभा सक्सेना"},{"poem":"कल्पनामय आज तो जीवन बना, \nपर जिन्दगीमय कल्पना हो क्या कभी ऐसा न होगा!\nएक पग आगे बढा तो शूल पथ के मुसकराये,\nएक क्षण पलगें खुलीं तो हो गये सपने पराये, \nएक ही मुस्कान ने सौ आँसुओं का नीर माँगा, \nएक ही पथ में समूचे विश्व के अभिशाप छाये!\nस्वप्नमय ही हो गई हैं आज सारी चेतनायें, \nचेतनामय स्वप्न हों ये, क्या कभी ऐसा न होगा!\n\nएक बन्धन टूटने पर युग-युगों का व्यंग्य आया, \nएक दीपक के लिये तम का अपरिमित सिन्धु छाया, \nएक ही था चाँद नभ में किन्तु घटता ही रहा, \nजब तक न मावस का अँधेरा व्योम में घिर घोर आया!\nइसलिये मैं खोजती हूँ चैन जीवन की व्यथा में, \nवेदना ही शान्ति बन जाये कभी ऐसा न होगा!\n\nचाह से है राह कितनी दूर भी मैने न पूछा, \nक्या कभी मँझधार को भी कूल मिलता है न बूझा, \nकिन्तु गति ही बन गई बंधन स्वयं चंचल पगों में, \nछाँह देने को किसी ने एक क्षण को भी न रोका!\nये भटकते ही रहे उद्भ्रान्त से मेरे चरण\nपर भ्रान्ति में ही बन चले पथ क्या कभी ऐसा न होगा!\n\nअब कभी बरसात रोती कभी मधुऋतु मुस्कराती, \nकभी झरती आग नभ से या सिहरती शीत आती, \nसोचती हूँ अनमनी मैं बस यही क्रम जिन्दगी का, \nकिन्तु मैं रुकने न पाती, किन्तु मैं जाने न पाती\nआज खो देना स्वयं को चाहती विस्मृति-लहर में\nभूल कर भी मैं स्वयं को पा सकूँ ऐसा न होगा!\n\n","author":"प्रतिभा सक्सेना","title":"क्या कभी ऐसा न होगा \/ प्रतिभा सक्सेना"},{"poem":"याद आती है मुझे तुमने रहा था, \nएक दिन पाँओं तले धरती न होगी!\nजग कहेगा गीत ये जीवन भरे हैं, \nज़िन्दगी इन स्वरों में बँधती न होगी!\n\nआज पाँओं के तले धरती नहीं है, \nदूर हूँ मैं एक चिर-निर्वासिता-सी, \nकाल के इस शून्य रेगिस्तान पथ पर, \nचल रही हूँ तरल मधु के कण लुटाती!\n\nउन स्वरों के गीत जो सुख ने न गाये, \nस्वर्ग सपनों की नहीं जो गोद खेले, \nहलचलों से दूर अपने विजन पथ पर\nछेड़ना मत विश्व, गाने दो अकेले!\n\nकहां इंसां को मिला है वह हृदय, \nजिसको कभी भी कामना छलती न होगी\nयाद फिर आई मुझे तुमने कहा था, \nएकदिन पाँओं तले धरती न होगी\n\n","author":"प्रतिभा सक्सेना","title":"एक दिन पाँओं तले धरती न होगी! \/ प्रतिभा सक्सेना"},{"poem":"बोल उछते हैं ये पत्थर!\nहटा कर यह सदियों की धुन्ध, और जो पडी युगों की भूल,\nअनगिनत अविरल काल-प्रवाह इन्हीं मे खोते जाते भूल!\nअभी भी अंकित रेखा - जाल, बीतते इतिवृत्तों की याद,\nसो रहा यहाँ युगों से शान्त, पूर्व की घडियों का उन्माद!\nसँजोये कितने हर्ष -विषाद, अटल हैं ये बिखरे पत्थर!\n\nगगन के बनते-घुलते रंग, क्षितिज के धूप-छाँह के खेल .\nशिशिर का हिम, आतप का ताप और वर्षा की झडियाँ झेल,\nकिसी स्वर्णिम अतीत के चिह्न, खो गये वैभव के अवशेष,\nसमय के झंझावातों बीच, ले रहे अब भी स्मृति का वेश!\nकिसी की भावमयी अभिव्यक्ति सँजोये ये चिकने पत्थर!\n\nकला की अथक साधना पूर्ण, कुशलतम कलाकार के हाथ,\nयहाँ इंगित करते हैं मौन, अमर है कला, अमिट है भाव!\nमिट चुका मानव चेतनशील, नहीं पर नष्ट हुये निर्माण\nशून्यता के सूने साम्राज्य,बीच भी हैं प्रत्यक्ष प्रमाण!\nविश्व की छल- माया के बीच, आज भी ये निश्चल पत्थर!\n\nभव्य मंदिर के भग्नावशेष आँकते काल कथा का मोल,\nबिगत की धूमिल छाया बीच दे रहे स्मृतियों के पट खोल!\nभावना में कितना सौंदर्य, स्वप्न का कितना मूर्त स्वरूप\nकठिनता का निरुपम शृंगार, चेतना का निस्स्वर प्रतिरूप!\nबोल ही देते हैं चुपचाप, सजे-सँवरे बिखरे पत्थर!\n\nपडे हैं बिखरे खँडहर किन्तु, एक दृढता है सीमाहीन,\nकिसी मीठे अतीत की करुण कहानी सोती संज्ञाहीन!\nगूँज जाते हैं नीरव गीत, किसी पाषाण खण्ड में भ्रान्त,\nविगत की भूली-बिसरी याद, कसक उठता निर्जन एकान्त\nदेखते रहते हैं चुपचाप युगों से निष्चेतन पत्थर!\n\nविवशता की गहरी निश्वास, छोड आगे बढ जाती वायु,\nनहीं संभव अब कायाकल्प, रूप की शेषरूप, यह आयु!\nफूँक जाती हैं किंचित जान .विश्व की परिवर्तन मय श्वास,\nनहीं ये बिखरे प्रस्तर खंड, मनुज के लुटते से विश्वास!\nउडाते जीवन का उपहास अचेतन ये निर्मम पत्थर!\n\n","author":"प्रतिभा सक्सेना","title":"बोलते पत्थर \/ प्रतिभा सक्सेना"},{"poem":"गगन ने धरा से कहा एक दिन,\nसिर्फ पत्थर बसे हैं तुम्हारे हृदय में!\n\nझरे फूल कितने इसी धूल में,\nपर कभी भी तुम्हें मोह करना न आता,\nमिटे रूप कितने तुम्हारे कणों में,\nकभी भी तुम्हें याद करना न भाता!\n\nसदा अर्थियों की चितायें जलीं,\nपर तुम्हें एक आँसू बहाना न आया,\nसदा तुम मिटाती रही कि तुम पर\nकभी वेदना का जमाना न आया!\n\nन जाने तुम्हारा न नाता किसी से\nकिसी का तुम्हें साथ भाता नहीं है,\nकि उर्वर तुम्हें जो बनाया प्रकृति ने\nवही गर्व उर में समाता नहीं है!\nसदा खेलती तुम रही जीवनो से,\nन काँटे खटकते तुम्हारे हृदय में!\n\nधरा कुछ हिली अब न बोलो गगन,\nमै विवश हूँ कि मुझको दिखाना न आता,\nसतह देखती रोशनी ये तुम्हारी,\nउसे प्राण मन मे समाना न आता!\n\nधधकती अनल को न देखा न देखी\nकरुण वारि-धारा छिपाये हुये हूँ,\nइसी धूल की रुक्षता के सहारे\nअरे सृष्टि का क्रम चलाये हुये हूँ!\n\nमिटाया न अपने लिये हाय उनको,\nकि जिनको खिलाय कभी अँक मे ले!\nजनम औ'मरण बीच मैं ही पडी हूँ,\nन जीवन जनम दे, मरण गोद ले ले!\nकहो सुख कहूँ या इसे दुःख मानूँ,\nबसा एक कर्तव्य मेरे हृदय में!\n\n","author":"प्रतिभा सक्सेना","title":"गगन ने धरा से कहा एक दिन \/ प्रतिभा सक्सेना"},{"poem":"गूँजते हैं अवनि अंबर, शंख-ध्वनि की गूँज भर भर,\nखुल रहीं पलकें प्रलय की, छिड़ रहे विध्वंस के स्वर!\nसृष्टि क्रम के बाद खुलता जा रहा है नेत्र हर का,\nऔर भंग समाधियों ने ध्यान लूटा विश्व भर का १\n\nबाँध दे घुँघरू पगों में शक्ति, होगा रुद्र नर्तन,\nनैन मे अंगार ज्वाला, आज फिर होगा प्रदर्शन!\nछूट कर ताँडव करेगा, पुनः हर क3 ध्यान निश्चल!\nकाँप जायेगा विधाता और तीनो लोक चंचल!\n\nझनझनायेंगी तरंगें, सिन्धु खुल कर साँस लेगा\nएक लय के ताल-स्वर पर महालय का साज होगा!\nउठी अंतर्ज्वाल, लहरें ले रहा विक्षुब्ध सागर!!\nसनसनाता है प्रभंजन, नीर गाता राग हर हर!\n\nलुढ़कते आते तिमिर घन, बिजलियाँ ताली बजातीं,\nघुँघरुओँ मे स्वर मिला कर बूँद झऱ-झर छनछनाती!\nमंच क्षिति, अपना सजा ले आज हर नर्तन करेंगे!\nखुल पडेंगी वे जटायें, सर्प तन से छुट गिरेंगे!\n\nपुष्प-शऱ-संधान क्या चिन्गारियों की उस झड़ी में,\nमुक्त कुन्तल घिर अँधेरा कर चलेंगे जिस घड़ी में!\nनाद-डमरू फैल जाये डम डमाडम्, डमडमाडम्!\nबिखर जायेगा चतुरिदिशि मे चिता का भस्म-लेपन!\n\nकौंधता तिरशूल झोंके ले रही नरमुण्ड माला,\nरुद्र गति आक्रान्त सारी सृष्टि की यह रंगशाला!\nदिग्-दिगंतों मे भरेगा प्रलय का भीषण गहन स्वर,\nगूँजते हैं अवनि अंबर, शंख-ध्वनि की गूँज भर भर!\n\n","author":"प्रतिभा सक्सेना","title":"रुद्र-नर्तन \/ प्रतिभा सक्सेना"},{"poem":"बढी आ रही,इक प्रलय की लहर\nने कहा जिन्दगी से अरे यों न डर\nआज कितनी मधुर है प्रलय यामिनी!\n\nआज लहरें बढेंगी बुलाने तुम्हें,\nआज स्वागत करेगा तिमिर यह गहन!\nफेन बुद्बुबुद् बिछाये यहाँ पंथ में\nउस गगन पंथ से साथ ले धोर घन,\nवह महाकाल का रथ बढा आ रहा,\nबज रहे ढोल बाजे गहन घोर स्वर,\nमौर मे झलमलाती है सौदामिनी!\n\nआँसुओं से भरे ये तुम्हारे नयन,\nयों न व्याकुल बनो मैं अभी साथ हूँ,\nयह न घर था तुम्हारा सदा के लिये,\nआज तुम पर जगत के प्रहर वार दूँ!\nद्वार का पाहुना है अनोखा बडा,\nसिर्फ़ स्वागत सहित लौटने का नहीं,\nसाथ मे है बराती प्रलय-वाहिनी!\n\nआज जाना पडेगा दुल्हन सी विवश,\nइस धरा से अभी नेह से भेंट लो!\nयह सदा की सहेली घडी ढल रही,\nछुट रहा साथ इससे बिदा माँग लो १\nआ रहा आज कोई बुलाने तुम्हें उस\nअपरिचय भरी शून्य की राह में,\nलो सुनो, यह बिदा की करुण रागिनी!\n\n","author":"प्रतिभा सक्सेना","title":"प्रलय-यामिनी \/ प्रतिभा सक्सेना"},{"poem":"जल रहे हैं ढाक के वन\nलाल फूलों के अँगारों से दहकते!\nहहरती वनराजि,\nतुम आये वसन्त सिंगार सज कर, पुष्प-बाणों को चढाये!\nमन्द,शीतल और सुरभित पवन बहता\nदहकते अंगीर दूने,\nसुलगता है प्रकृति का उर!\nपीत सुमनों की लपट क्षिति से उठी है, लाल लाल प्रसून ये अंगार जलते,\nहरे वृक्षों की सलोनी गोद में रह रह सुलगते!\nलाज अरुणिम कोंपलें, शृंगार सारे दहक से भर,\nझुलस जाते तितलियों के मन,\nभ्रमर कुछ गुनगुनाते छेड जाते!\nये दहकते फूल अपने रूप की ज्वाला सँजोये,\nछू जिसे तन हहरता, मन भी सिहरता,\nमुस्कराता लाज भीना मुग्ध आनन!\n\nओ मधुर मधुमास!\nतुम आये कि जागा शिथिल सा मन, इस धरा का अरुण यौवन जल रहा है!\nजल रहे हैं लाल लाल अँगार तरु पर वल्लियों में और वन मे,\nये हरे तन, ये हरे मन ये हरे वन जल रहे हैं!\nसुलगता सा अलस यौवन!\nपंचशर लेकर किया संधान कैसा पुष्प धन्वा,\nसघन शीतल कुञ्ज भी ले लाल नव पल्लव सुलगते,\nप्रकृति के तन और मन मे आग सुलगी\nआ गये हो धरा का सोया हुआ यौवन जगाने के लिये!\nढाल दीं उन्माद मदिरा की छलकती प्यालियाँ,\nजड और चेतन को बना उन्मत्त,\nकर निर्बाध चंचल,\nअल्हड बनीं-सी डोलतीं साँसें पवन मे!\n\n","author":"प्रतिभा सक्सेना","title":"ओ, मधुर मधुमास \/ प्रतिभा सक्सेना"},{"poem":"क्या लाई हूँ अतीत से अपने साथ बाँध,\nथोडे से अपनेपन के साथ परायापन,\nकुछ मुस्काने कुछ उदासियाँ, \nहर जगह साथ चलता जो एक अकेलापन!\n\nबेबसी अजब सी, जिसे समझ पाना मुश्किल\nकुछ ऐसा स्वाद कहें फीका या तीखा सा\nआगे चलने के क्रम में जो छूटा जाता, \nउसमें से कितना कुछ है साथ चला आता!\n\nकैसी विरक्ति, कुछ मोहभंग जैसा विभ्रम,\nजो भी ढूँढो वह तो मिलता ही नहीं कभी\nसारा हिसाब गडबड हो जाता तितर-बितर,\nजोडने जहाँ बैठो लगता घट गया सभी\n\nकुछ यादें मीठी -खट्टी, औ' नितान्त अपनी\nजिनकी मिलती कोई भी तो अभिव्यक्ति नहीं,\nऐसी प्रतीति जो मन को भरमाती रहती,\nविश्वास जमाने को है कहीं विभक्ति नहीं!\n\nकुछ भूलापन सा अंतर में उमड़ा आता,\nअटका ठिठका जो रुका कंठ में वाष्प बना!\nटूटे संबंधों के कुछ चुभन भरे टुकड़े\nभर जाते हैं मन में फिर-फिर अवसाद घना\n\nआँचल की खूँट बँधी होंगी मीठी यादें,\nकडवी तीखी घेरों को घेर रही होंगी\nचुन्नट में सिमटा बिखरा कुछ कड़वापन-सा,\nकितनी बेबसियाँ मन के द्वार पड़ी होंगी\n\nउलझी गाँठोंवाली डोरी आ गई साथ\nमन में यादों का उडता एक सिरा पकड़े\nसुलझाने में डर है कि टूट ना जायँ कहीं, \nकाँटों की सोई चुभन कहीं फिर से उमड़े!\n\nअपनी भूलों का बोझ और पछतावा भी,\nभारी सा असंतोष फिर-फिर से भर जाता!\nयह भान कि आगे बढ़ने में कितना खोया,\nबन कर सवाल मुँह बाये खड़ा नजर आता!\n\nपग बढ़ने के पहले ही अंधड़ गुजर गये,\nअनगिनती बरसातें आ फेर गईं पानी, \nअंतर के श्यामल-पट पर कुछ उजले अक्षर,\nजो पढ़ न सकी मौसम की ऐसी मनमानी!\n\nकितनी शिकायतें अपने साथ लगा लाई,\nकिस तरह सामना करूँ समझ बेबस होती, \nकुछ कही-सुनी बातें कानों में अटकी हैं,\nजो वर्तमान से लौटा वहीं लिये जातीं!\n\nक्यों साथ चली आती है इतनी बडी भीड़, \nजिसका अपनापन बहुत पराया सा लगता, \nसपने जैसे लगते हैं,दिन जो गुजर गये,\nहर तरफ एक अनजानापन पसरा दिखता\n\nझरने लगता अँजुरी की शिथिल अँगुलियों से,\nजितना भी करती हूँ समेटने का प्रयास,\nयह दुस्सह बोध अकेले पड़ते जाने का,\nबेगाने होते जाते अपनों की तलाश!\n\nअन्तर्विरोध आ समा गये जाने कितने, \nपल भर को भी विश्राम नहीं मन ले पाता, \nअपने सुख- दुख जिससे कह लूँ हो सहज भाव\nभूले से ही मिल जाय कहीं ऐसा नाता!\n\n","author":"प्रतिभा सक्सेना","title":"क्या लाई हूँ! \/ प्रतिभा सक्सेना"},{"poem":"बिना तुम्हारी खबर लिये औ'बिना तुम्हारा नाम पुकारे, \nमैंने इस आजन्म कैद के कैसे इतने साल गुज़ारे!\n\nबिना कहे कैसे बीतीं,इतने लंबे वर्षों की घड़ियां, \nरही पोंछती बीते छापे, रही बिसरती बिखरी कड़ियां!\nकितने शिशिर और सावन क्षितिजों तक दिशा-दिशा ने धारे!\n\nअनगिन बर्षों में आईं अनगिन पूनम और अमावस, \nमुझको ऐसा लगा सामने रखा हुआ ज्यों कोरा काग़ज़!\nकितनी बार नृत्य ऋतुओं के, बिना तुम्हारा रूप निहारे!\n\nकभी न पाती लिखी, न कोई लिखा नाम का कोई आखऱ, \nकिन्तु डाकिये की पुकार सुन उठा वेग कुछ उर में आकर, \nमन मेंं उमड़ा कहीं पते पर लिखा न मेरा नाम उचारे!\n\nदूर कर दिये स्वरमाला से कुछ आखऱ जो भूल सकूँ मैं, \nहोठों पर ताला डाला जो कभी स्वरों के वेग बहूँ मैं\nलेकिन यत्न व्यर्थ, जिस रँग से पोते उसने और उभारे!\n\nपानी डाला धो डालूँ,  पर लगा रंग गहराता कपड़ा!\nबढ़ता गया उमर के सँग निजता को खो देने खतरा!\nकैसा नाम तुम्हारा जिसकी प्रतिध्वनि- हर ध्वनि में गुँजारे!\n\n","author":"प्रतिभा सक्सेना","title":"कैसा नाम तुम्हारा! \/ प्रतिभा सक्सेना"},{"poem":"जब चाँद तले चुपचाप बैठ जाती हूँ, चुपचाप अकेली और अनमनी होकर, \nकोई पंथी ऊँचे स्वर से गा उठता, उस दूर तलक पक्की सुनसान सडक पर, \nतब जी जाने कैसा-कैसा हो उठता, बीता कोई दिन लौट नहीं पायेगा, \nतन्मय स्मृति में हो खो जा मेरे मन, कोई सुख उसका मोल न भर पायेगा!\nना जाने कितनी रातों का सूनापन आ समा गया मेरे एकाकी मन में, \nबीते युग की यह कैसी धुन्ध जमा है, मेरे जीवन के ढलते से हर क्षण में!\n\nवह बडे भोर की उठती हुई प्रभाती, मेरे अँगना में धूप उतर आती थी, \nजब आसमान उन्मुक्त हँसी हँसता था, जब आँचल भर सारी धरती गाती थी!\nआ ही जाता है याद नदी का पानी, नैनों में कुछ जल कण आ छा जाते हैं\nखुशियों की हवा न जिन्हें उडा पाती है, जो बन आँसू की बूँद न झर पाते हैं!\nमैं सच कहती हूँ बहुत यादआती है,पर बेबस पंछी रह जाता मन मारे, \nजाने कैसे चुपके से ढल जाते हैं अब तो मेरे जीवन के साँझ सकारे!\n\nतेरी स्मृतियों की छाया यों मुझ पर छाकर, बल देती चले थके हारे जीवन को, \nतू एक प्रेरणा बन जा अंतर्मन की, जो सदा जगाती रहे भ्रमित से मन को!\nमेरी उदासियों का गहरा धूँधलापन, तेरे उजली आभा पर कभी न छाये, \nअभिशापित किसी जनम की कोई छाया, तेरे निरभ्र नभ पर न कहीं पड जाये!\nनाचो मदमस्त धान की बालों नाचो, श्यमल धरती के हरे-भरे आँचल में, \nमैं दूर रहूँ, या पास रहूँ, इससे क्या, तुम फूलो फलो हँसो हर दम हर क्षण में!\n\n","author":"प्रतिभा सक्सेना","title":"बहुत याद आती है \/ प्रतिभा सक्सेना"},{"poem":"मैंने क्या किया?\nकुछ नहीं किया मैंने, तुम अर्जुन, तुम दुर्योधन, \nद्रौपदी अश्वत्थामा और व्याध भी तुम्हीं!\nसूत्रधार और कर्णधार सब कुछ तुम्ही तो हो\nतुम्ही ने रचा सारा महाभारत\nऔर झेलते रहे सारे शाप, संताप, \nसबके हृदय का उत्ताप!\n\nमुझसे क्या पूछते हो,\nमेरे कर्मों का हिसाब!\nसब पहले ही लिख चुके थे तुम\nएक एक खाना भर चुके थे!\nमुझे ला छोड़ा बना कर मात्र एक पात्र, \nअपने इस महानाट्य का, ओ नटनागर!\nमुझे तो पूरी इबारत भी पता नहीं थी, \nन आदि न अंत!\nएक एक वाक्य, थमाते गये तुम\nपढ़ती गई मै!\n\nनिमित्त मात्र हूँ मैं तो!\nरखे बैठे हो पूरी किताब!\nअब पूछो मत!\nनहीं, \nनहीं दोहरा पाऊँगी अब!\n\nओ,अंतर्यामी, \nछोड़ दिया है मैंने\nअपने को तुम्हारे हाथों में!\nपूछो कुछ मत,\nजो चाहो, करो!\n\n","author":"प्रतिभा सक्सेना","title":"ओ, अंतर्यामी! \/ प्रतिभा सक्सेना"},{"poem":"ऐसा क्या दे दिया सभी हो गया अकिंचन\nदुनिया के वैभव सुख के मुस्काते सपने,\nमदमाता मधुमास टेरती हुई हवायें\nसबसे क्या तुमने नाते जोडे थे अपने!\nहास भरा उल्लास और उत्सव कोलाहल,\nजो आँखों के आगे वह भी नजर न आता,\nयों तो बहुत विचार उठा करते हैं मन में\nउस रीतेपन मैं भी कोई ठहर न पाता!\n\nरँगरलियाँ रंगीन रोशनी की तस्वीरें,\nदिखती हैं लेकिन अनजानी रह जाती हैं!\nऔर कूकती हुई बहारें जाते-जाते\nइन कानों में कसक कहानी कह जाती हैं!\nजाने क्या दे दिया कि सपना विश्व हो गया,\nजो आँखों के आगे वह भी नजर न आता,\nयों तो बहुत विचार उठा करते हैं मन में,\nपर इस रीते पन में कोई ठहर न पाता!\n\nतुमने कुछ दे दिया नहीं जो छूट सकेगा,\nऔर करेगा सभी तरफ से मुझको न्यारा!\nरह-रह कर जो इन प्राणो को जगा रहा है\nबन करके मुझमें अजस्र करुणा की धारा!\nसारी रात जागती आँखों के पहरे में,\nऐसी क्या अमोल निधि धर दी मेरे मन में,\nछू जिसको हर निमिष स्वयं में अमर हो गया,\nऔर बँध गया जीवन ही जिसके बंधन में!\n\nतुमने क्यों दे दिया अरे मेरे विश्वासी,\nजब लौटाने मुझमें सामर्थ्य नहीं थी!\nजान रहा मन आज कि सौदागर की शर्तें,\nलगती थीं कितनी लेकिन बेअर्थ नहीं थीं!\nउलझा सा है जिसको ले मेरा हरेक स्वर,\nजाने कितनी पिघलानेवाली करुणाई\nतुमने वह दे दिया कि मन ही जान रहा है,\nमेरे मानस को इतनी अगाध गहराई!\n\nअपने में ही खोकर जो तुमसे पाया है,\nअस्पृश्य है कालेपन से औ'कलंक से,\nबहुत-बहुत उज्ज्वल है, पावन है, ऊँचा है,\nरीति -नीति की मर्यादा से पाप पंक से!\nऐसा कितना बडा लोक तुमने दे डाला,\nजहाँ नहीं चल पाता मेरा एक बहाना .\nजिसके कारण मैं सबसे ही दूर पड गई,\nबुनते हरदम एक निराला ताना-बाना!\n\nऐसा क्या दे दिया कि सम्हल नहीं पाती हूँ,\nकह जाती सब ले गीतों का एक बहाना!\nफिर भी मन का मन्थन, कभी नहीं थम पाता,\nनींद और जागृति का भी प्रतिबन्ध न माना!\nसचमुच इतना अधिक तुम्हारा ऋण है मुझ पर,\nजनम-जनम भर भर भी उऋण नहीं हो पाई,\nइसीलिये चल रही अजब सी खींचा तानी,\nजब तक शेष न होगी पूरी पाई-पाई!\n\nइतना क्या दे दिया कि जिससे बाहर आकर,\nलगता सबकुछ सूना औ' सबकुछ वीराना,\nमेरा सारा ही निजत्व जिसने पी डाला,\nशेष सभी को कर बैठा बिल्कुल वीराना!\nआँचल स्वयं पसार ले लिया सिर आँखों धर,\nअब लगता है बहुत अधिक व्याकुलता पाली,\nचैन न पाये भी बिन पाये और नहीं था,\nएक धरोहर तुमने मुझे सौंप यों डाली!\n\n","author":"प्रतिभा सक्सेना","title":"ऐसा क्या दे दिया \/ प्रतिभा सक्सेना"},{"poem":"जहां के लिये उमड़े मन वहाँ हरगिज़ नहीं जाना\n\nन आओ दिख रहा लिक्खा जहाँ के बंद द्वारों पर\nफकत बहुमंजिलों की भीड़ में सहमा हुआ सा घर\nखड़े होगे वहां जाकर लगेगा कुयें सा गहरा\nढका जिस पर कि बस दो हाथ-भर आकाश का टुकड़ा, \nहवायें चली आतीं मन मुताबिक जा न पाती हो\nसुबह की ओस भी तो भाप बन फिर लौट जाती हो\nनये लोगों, नई राहों, नये शहरों भटक आना, \nपुराने चाव ले पर उस शहर हरगिज़ नहीं जाना\n\nघरों में गुज़र मत पूठो कि पहले ही जगह कम है, \nज़रा सी बात है यह तो, हुई फिर आंख क्यों नम है\nकिसी पहचान का पल्ला पकड़ना गैरवाजिब है, \nकिसी के हाल पूछो मत, यहाँ हर एक आजिज़ है\nवहां पर जो कि था पहले नहीं पहचान पाओगे\nनिगाहें अजनबी जो है उन्हें क्या क्या बताओगे!\nबचपना भूल जाना सदा को, मत लौट कर जाना,\nकि मन को, अन्न-पानी चुक गया उस ठौर समझाना\n\nबदलती करवटों जैसी सभी पहचान मिट जाती\nयहाँ तो आज कल दुनिया बड़ी जल्दी बदल जाती\nरहोगे हकबकाये से कि उलटे पाँव फिर जायें\nकि चारो ओर से जैसे यही आवाज़ सी आये, \nअजाना कौन है यह, क्यों खड़ा है जगह को घेरे?\nपराया है सभी, अपना नहीं कुछ भी बचा है रे!\nवहाँ कुछ भी नहीं रक्खा, लगेगा अजनबी पन बस\nयही बस गाँठ बाँधो फिर वहाँ फिर कर नहीं जाना\n\nपुरानी डगर पर धरने कदम हरगिज़ नही जाना!\nबज़ारों में निकल जाना, दुकानें घूम-फिर आना\nकहीं रुक पूछ कर कीमत उसे फिर छोड़ बढ़ जाना, \nबज़ारों का यहां फैलाव कितना बढ़ गया देखो, \nदुकानों में नहीं पहचान स्वागत है सभी का तो.\nदुबारा नाम मत लेना कि चाहे मन करे कितना\nवहां कुछ ढूँढने अपना न भूले से निकल जाना,\nबचा कर आँख अपनी उन किनारों से निकल जाना.\n\nनयों के साथ धुँधला - सा,न जाने क्या सिमट आता!\nवहाँ अब कुछ नहीं है, सभी कुछ बीता सभी रीता, \nहवा में रह गया बाकी कहीं अहसास कुछ तीखा ।\nगले तक उमड़ता रुँधता,  नयन में मिर्च सा लगता\nबड़ा मुश्किल पड़ेगा सम्हलना तब बीच रस्ते में\nलिफ़ाफ़ा मोड़ वह सब बंद कर दो एक बस्ते में\nसमझ में कुछ नहीं आता मगर आवेग सा उठता ।\nघहरती, गूँजती सारी पुकारों को दबा जाना! \n\nअगर फिर खींचेने को चिपक जाये पाँव से माटी\nछुटा दो आँसुओं से धो, नदी तो जल बिना सूखी\nमहक कोई भटकती, साँस में आ कर समा जाये\nकिसी आवाज़ की अनुगूँज कानों तक चली आये\nहवा की छुअन अनजानी पुलक भर जाय तन-मन में\nहमें क्या- सोच कर यह टाल देना एक ही क्षण में\nसमझना ही नहीं चाहे अगर मन, मान मत जाना!\nतुम्हारा वह शहर उजड़ा, वहाँ हर्गिज़ नहीं जाना\nनई जगहें तलाशो, सहज ग़ैरों में समा जाना!\n\nवहां बिल्कुल नहीं जाना, वहां हरगिज़ नहीं जाना!\n\n","author":"प्रतिभा सक्सेना","title":"वहाँ हरगिज़ नहीं जाना \/ प्रतिभा सक्सेना"},{"poem":"भौतिकता और चेतना के दो घटवाली जीवन-काँवर, \nलेकर आता है जीव, श्वास की त्रिगुण डोर में अटका कर, \n\nहर बार नये ही निर्धारण, काँवरिये की यात्रा के पथ\nचक्रिल राहों पर भरमाता, देता फिर बरस-बरस भाँवर .\n\nघट में धारण कर लिया आस्था-विश्वासों का संचित जल\nअर्पित कर महाकाल को फिर, चल देता अपने नियतस्थल!\n\n","author":"प्रतिभा सक्सेना","title":"जीवन-काँवर \/ प्रतिभा सक्सेना"},{"poem":"ईषत् श्यामवर्णी,\nउदित हुईं तुम\nदिव्यता से ओत-प्रोत\nअतीन्द्रिय विभा से दीप्त\nमेरे आगे प्रत्यक्ष .\n\nमैं, अनिमिष-अभिभूत-\nदृष्टि की स्निग्ध किरणों से\nअभिमंत्रित, आविष्ट .\nकानों में मृदु-स्वर-\n'क्या माँगती है, बोल?'\n\nद्विधाकुल हो उठा मन -\nपल-पल बदलती दुनिया \nऔर चलती फिरती इच्छाएँ\nजो कल थी आज नहीं .\nजो हूँ, आगे नहीं .\nकाल- जल में बहता\nनिरंतर बनता-बिगड़ता प्रतिबिंब -मैं, \nक्या माँगूँ?\n\nक्या माँगूँ -\nसुख, यश, धन बल .सब बीत जाएँगे, \nपरछाइयाँ, जिन्हें समझना मुश्किल, \nपकड़ना असंभव\nमन के घट और रीत जाएँगे\n\nक्या माँगू, इन सर्वसमर्थ्यमयी से?\nजैसे सम्राट् अबोध ग्राम्य बालक से\nअचानक पूछे, 'बोल, क्या चाहिए '?\nक्या बोलेगा विमूढ़ बेचारा, \nकहाँ तक विस्तारेगा लघुता अपनी!\nक्या बोलूँ मैं?\n\nस्निग्ध कान्ति में डूबा, \nइन्द्रियातीत हो उठा मन, मौन .\nअनायास जागा अंतरस्वर -\n'जन्म-जन्मान्तर तक\nमेरी आत्मा का कल्याण करों माँ, \nतुम्हीं जानो! '\n\nकरुणार्द्र नयन-कोरों से थाहतीं\nतुम रुकी रहीं कुछ क्षण,\nमंद स्मिति आनन पर झलकी, \n'तो, मैं चलती हूँ, पुत्री.’\n\nपुत्री?\nपुत्री कहा तुमने?\nमुझे?\nक्या शेष रहा अब.,\nकृतार्थ मैं! \n\n'बस, आश्वस्त करती रहना,\nहर विचलन में, माँ, \nकि सिर पर हाथ तुम्हारा है!'\nतुम अंतर्धान हो चुकीं थीं .\n\n","author":"प्रतिभा सक्सेना","title":"श्यामला \/ प्रतिभा सक्सेना"},{"poem":"धरती तल में उगी घास\nयों ही अनायास, \nपलती रही धरती के क्रोड़ में,\nमटीले आँचल में .\nहाथ-पाँव फैलाती आसपास .\nमौसमी फूल नहीं हूँ\nकि,यत्न से रोपी जाऊँ, पोसी जाऊँ!\n\nहर तरह से, रोकना चाहा, .\nकि हट जाऊँ मैं,\nधरती माँ का आँचल पाट कर ईंटों से\nकि कहीं जगह न पाऊँ .\nपर कौन रोक पाया मुझे?\nजहाँ जगह मिली\nसँधों में जमें माटी कणों से\nफिर-फिर फूट आई.\n\nसिर उठा चली आऊँगी, \nजहाँ तहाँ, यहाँ -वहाँ, \nआहत भले होऊँ\nहत नहीं होती, \nझेल कर आघात, \nजीना सीख लिया है, \nउपेक्षाओँ के बीच\nअदम्य हूँ मैं!\n\n","author":"प्रतिभा सक्सेना","title":"अदम्य \/ प्रतिभा सक्सेना"},{"poem":"कुछ पहचाने कुछ, अनजाने दृष्य देख मन भरमा जाता,\nएक पहेली पसरी लगती , अपना देश याद आता है! \n\nकहाँ गए सारे टेसू- वन, कैसे सूखी वे सरिताएँ\nउजड़ा जीवन जीती होंगी साँसें, जैसे हों विधवाएँ\nजिनका तन-मन-जीवन सींचा, तूने किया नेह से पोषित\nमेरे देश, शप्त-सा तू अपनी ही संतानों से शोषित.\nवहाँ पड़ रहा सूखा, मेरे नयनों में सावन-घन घहरे,\nकोई संगति नहीं किन्तु कुछ रह रह कर घिर-घिर आता है\n\nकितना बदल गया जीवन-क्रम इस पड़ाव तकआते आते! \nकलम नहीं रुक पाती, पर कैसे, लिख पाए सारी बातें, \nधरती की फसलों पर जैसे शाप छा गए हों अतृप्ति के\nजल-धाराएँ हो मलीन उत्ताप जगा देतीं विरक्ति से\nभरी भरी सरिताएँ, घन वन नीले पर्वत देख यहाँ के\nअपनी श्यामल धरती का स्नेहिल आवेग जाग जाता है ..\n\nउड़ जाते संतप्त हृदय के भाव, अभाव शेष रहजाते\nशब्द न मेरे बस में उठकर अनायास अंकित हो जाते\nमेरे देश, आँसुओं की बेरंग इबारत कौन पढ़ेगा, \nचकाचौंध के पीछे छाए अवसादों की कौन कहेगा\nयहाँ वक्र रेखाओंवाले मकड़-जाल फैले पग-पग पर, \nमेरे मोहित मानस को वो ही परिवेश याद आता है! \n\nउस जल की बूंदें संचित हैं पके हुए जीवन के घट में\nउस माटी की गंध सुरभि बन समा गई है नासापुट में\nतेरे लिए कहे कोई कुछ, वह ध्वनि कानों से टकराती\nसाँसों में तेरे समीर की शीतल छुअन अभी है बाकी, \nबहुत पहाड़े पढ़ा चुकी पर फिर भी मन की रटन न टूटी\nतेरी आँचल-छाया में अपना संसार याद आता है\n\nअभी अमाँ के प्रहर न बीते, दीप-वर्तिका पर काजल है, \nमेरे देश हताश न होना, बीत रहा हर भारी पल है, \nमत उदास होना, कोई संध्या फिर नया चाँद लाएगी, \nसारा गगन गुँजाते तेरे वे सँदेश धरती गाएगी .\nमेरी जननी, यह अनन्यता उन श्री-चरणों में स्वीकारो\nतेरा नामोच्चार प्राण में संजीवन छलका जाता है!\n\n","author":"प्रतिभा सक्सेना","title":"मेरे देश उदास न होना  \/ प्रतिभा सक्सेना"},{"poem":"डाल पर दो फूल खिलते साथ ही जो\nटूटने के बाद उनके हो गए जब स्थान दो, \nजिनमें नहीं समता कहीं भी.\nक्या परस्पर वहाँ\nकुछ भी शेष रह जाती न ममता, \nसूख जाते स्नेह के सब स्रोत?\nक्या सभी संबंध उनके\nटूट जाते हैं इसी से?\n\n","author":"प्रतिभा सक्सेना","title":"संबंध \/ प्रतिभा सक्सेना"},{"poem":"उठो भैरव, \nमैं तुम्हारी भैरवी हूँ! \n\nयह जगत जो कर्म का पर्याय होता, \nऔर जो कि प्रबुद्ध जीवन-मर्म का समवाय होता, \nरह गया है कुमति की औ'दानवों की विकट लीला.\nओ त्रिशूली, भूधरों को कर विखंडित .\nइस धरा की साँस को नव वायु देने\nउतर आओ धरा पर मैं टेरती हूँ! \n\nये बिके-से लोग, कैसे साथ देंगे?\nअकर्मण्य कुतर्क ही हिस्से पड़ेंगे,\nयहाँ सबको सिर्फ़ अपनी ही पड़ी है .\nपशु नितान्त मदान्ध सारे खूँदते धरती रहेंगे\nचले आओ तुम प्रलय का नाद भरते, \nकंठ हित नर-मुंडमाल लिए खड़ी हूँ! \n\nअरे विषपायी, उगल दो कंठ का विष, \nभस्म हो जाएं सभी कल्मष यहाँ के, \nगंग की धारा जटाओं में समा लो, \nभेज दो दिवलोक में फिर सिर चढ़ा के\nघूमता गोला धरा का जिस धुरी पर\nअंतरिक्षों में घुमाकर फेंक डालो! \nरच दिया परिशिष्ट, उपसंहार कर दो, \nचलो रुद्र कराल बन तुम काल, मैं प्रलयंकरी हूँ .\n\nआज आँसू नहीं बस अंगार मुझ में,\nएक भीषण युद्ध की टंकार स्वर में.\nनहीं संभव जहाँ सहज सरल स्वभाव जीना\nजब कृतघ्नों की हुई हो चरम सीमा.\nव्यर्थ हों वरदान कुत्सा से विदूषित\nवार उन का ही उन्हें कर जाय भस्मित.\nरक्तबीजों के लिए विस्तार जिह्वा मैं खड़ी हूँ! \nउठो भैरव, मैं तुम्हारी भैरवी हूँ!\n\n","author":"प्रतिभा सक्सेना","title":"भैरवी हूँ! \/ प्रतिभा सक्सेना"},{"poem":"समग्र शान्ति के लिए! \nकि जीव मात्र के लिए धरा कुटुम्ब ही रहे, \nवनों,समुद्र पर्वतों में शंख-ध्वनि गुँजारता .\n\nअलग न भूमि खंड ये, अखंड है वसुन्धरा, \nहृदय विशाल हो मिलन समान मित्र-भाव का, \nन स्वार्थ साधना, न हो प्रवंचना, विडंबना, \nमिलो तो प्यार से मिलो, समुद्र मार्ग दे रहा! \nनई सदी मनुष्यता के पाठ बाँचती रहे, \nनवीन युग प्रवेश-द्वार में खड़ा निहारता! \n\nये वोल्गा .ये हाँगहो .फ़रात, नील, ज़ेम्बसी, \nधरा को बाँह में भरे ये ऊष्ण-शीत बंध भी,\nगगन,समीर,जल.अनल, सुदूर अंतरिक्ष तक, \nअखंड शान्ति व्याप्त हो विकास पथ सँवारती! \nसिहर रही अमेरिका के राकियों की शृंखला\nअमेज़नी तटों का अंधकार दीप्ति माँगता! \n\nज़हर न खेत में उगे, पुकारता है दारुवन,\nउदास हर कली हुई, चले न बारुदी पवन .\nकि रंग-भेद, नस्ल-धेद,पंथ-भेद अब न हों, \nमदान्ध द्वेष भस्म कर न दे कहीं सभी सपन\nधुआँ-धुआं हुआ पवन गुबार हिमित द्वीप के,\nसुदूर पूर्व में खड़ा हुआ फ़ुज़ी फुँकारता!\n\nकि गंग सिंधु,ब्रह्मपुत्र,नर्मदा पुकारती, \nपुकारता है शोण नद, कि टेरती महानदी, \nअमोघ शान्ति-मंत्र--पाठ सृष्टि को सुना रही\nसमुद्र संधि पर अड़ी खड़ी प्रबुद्ध भारती\nसमृद्ध ऋद्धि-सिद्धि से धरा बने मनोरमा,\nमनुष्य की मनुष्य से बनी रहे समानता!\n\n","author":"प्रतिभा सक्सेना","title":"हिमालया पुकारता \/ प्रतिभा सक्सेना"},{"poem":"वह प्रथम छंद,\nबह चला उमड़ कर अनायास सब तोड़ बंध,\nऋषि के स्वर में वह लोक-जगत का आदि छंद! \n\nजब तपोथली में जन-जीवन से उदासीन,\nकरुणाकुल वाणी अनायास हो उठी मुखर\nक्रौंची की दारुण-व्यथा द्रवित आकुल कवि-मन\nकी संवेदना अनादि-स्वरों में गई बिखर .\n\nअंतर में कैसी पीर, अशान्ति और विचलन\nऐसे ही विषम पलों में कोई सम्मोहन\nस्वर भरता मुखरित कर जाता अंतर -विषाद\nमूर्तित करुणा का निस्स्वर असह अरण्य रुदन, \n\nतब देवावाहन - सूक्त स्तुतियाँ सब बिसार\nकवि संबोधित कर उठा,' अरे, ओ, रे निषाद..'\nस्वर प्राणि-मात्र की विकल वेदना के साक्षी\nशास्त्रीय विधानों रीति-नीति से विगत-राग.\n\nजैसे गिरि वर से अनायास फूटे निर्झर\nउस आदि कथ्य से सिंचित हुआ जगत-कानन,\nकंपन भर गया पवन में जल में हो अधीर, \nतमसा के ओर-छोर, गिरि वन, तट के आश्रम! \n\nखोया निजत्व उस विषम वेदना के पल में\nतब प्राणिमात्र से जुड़े झनझना हृदय- तार\nउस स्वर्णिम पल में, बंध तोड़ आवरण छोड़\nऊर्जित स्वर भर सरसी कविता की अमिय-धार!\n\n","author":"प्रतिभा सक्सेना","title":"प्रथम छंद \/ प्रतिभा सक्सेना"},{"poem":"यवनिकाओं खिंचे रहस्यलोक में\nढल रहीं अजानी आकृति\nकी निरंतर उठा-पटक, \nजीवन खींचता\nविकसता अंकुर\nकितनी भूमिकाओं का निर्वाह एक साथ\nनए जन्म की पूर्व-पीठिका .\n\nकितने विषम होते हैं\nजन्म के क्षण\nरक्त और स्वेद की कीच\nदुसह वेदना, \nधरती फोड़ बाहर आने को आकुल अंकुर\nऔर फूटने की पीड़ा से व्याकुल धरती! \n\nपीड़ा की नीली लहरें\nझटके दे दे कर मरोड़ती, \nतीक्ष्ण नखों से खरोंच डालती हैं तन\nबार-बार प्राणों को खींचती -सी! \nफूँकने में नए प्राण, \nमृत्यु को भोगती\nजननी की श्वासें श्लथ, \nलथपथ .\n\nदेख कर आँचल का फूल\nसारी पीड़ाएँ भूल\nनेह-पगी अमिय-धार से सींचती,\nसहज प्रसन्न .परिपूर्ण, आत्म-तुष्ट\nजैसे कोई साखी या ऋचा\nप्रकृति के छंद में जाग उठे!\n\n","author":"प्रतिभा सक्सेना","title":"जन्म \/ प्रतिभा सक्सेना"},{"poem":"मेरे लिए कहीं निवृत्ति है\nबार-बार बिखरता है जो सपना\nकहीं घर है मेरा अपना?\nकुछ छूट पाने का अवसर है या\nअपेक्षाएँ पूरी किए जाना यही नियति है?\nसब कुछ निभाए जाना क्या सहज प्रकृति है?\nकुछ चाहना, \nया जीवन को अपनी तरह थाहना, \nगुनाह है मेरा?\nकहाँ मुक्ति है, \nवानप्रस्थ या सन्यास, \nमुझे क्यों वर्जित है?\n\n","author":"प्रतिभा सक्सेना","title":"क्यों? \/ प्रतिभा सक्सेना"},{"poem":"आ रही याद जाने कितनी उस आँगन की, \nक्या पता कहीं कुछ शेष रह गई हो डोरी .\nअब नए रंग में रँगे हुए अपने घर की, \nउन कमरों की जिनमें अबाध गति थी मेरी, \n\nअपनी आँखों से एक बार जाकर देखूँ\nअनुमानों से संभव न रहा अब बहलाना! \n\nशायद कोई भूले-भटके ही आ जाए\nआपा-धापी में स्नेहिल नाते रीत गए\nजो बिखर गए टूटी माला के मनकों से, \nउनको समेटने दिन कब के बीत गए .\n\nइस बार बुलाने को खत ही काफ़ी होगा, \nमुश्किल लगता है पूरा बरस बिता पाना! \nओ रे, सावन इस बार जरा जल्दी आना!\n\n","author":"प्रतिभा सक्सेना","title":"ओ रे, सावन इस बार जरा जल्दी आना! \/ प्रतिभा सक्सेना"},{"poem":"कुछ नहीं है मेरे पास इनके सिवा, \nमत छीनो मुझसे ये शब्द! \nधरोहर है पीढ़ियों की .\nशताब्दियों की, सहस्राब्दियों की.\nबहुत कुछ खो चुकी हैं आनेवाली पीढ़ियाँ, \nअब ग्रहण करने दो\nमुक्त मन यह दाय! \n\nउन्हें अतीत से मत काटो\nकि उस निरंतरता से बिखर\nवर्तमान का अनिश्चित खंड-भर रह जाएँ! \nहम हम नहीं रहेंगे .\nअपनी भाषा से कट कर\nअतीत के सारे रागों से,\nअपनी पहचान से दूर हो कर! \n\nमत वंचित करों उन शब्दों से .\nजिनका खोना हमारी व्याप्ति को ग्रस ले\nऔर कुछ नहीं बचता है यहाँ\nबस गूँज जाते हैं यही शब्द सारे भाव समेटे\nउर- तंत्र को झंकृत करते\n\nभाषा, जोड़ती है अतीत को वर्तमान से\nव्यक्ति को व्यक्ति से, अंतः को बाह्य से, \nकाल की अनादि धारा से, \nखंड को सान्त को अखण्ड-अनन्त करती हुई .\nजीवन रस से आपूर्ण करती,\nप्रातःसूर्य सी ऊर्जा से प्लावित कर\nमन का आकाश दीप्त कर बीते हुए बोधों से! \n\nवे दुरूह नहीं हैं.\nएक जीवन्त लोक है शब्दों का .\nशताब्दियों पहले\nइन्हीं ध्वनियों के सहारे, \nसारे अर्थ अपने में समेटे\nयही तरंगें उनके मन में उठी होंगी, \nअतीत के उन मनीषियों से जुड़ जाता है मन.\nइन शब्दों के\nअंकनों में समा जाती है\nसुन्दरतम अनुभूतियाँ! \n\nमात्र शब्द नहीं निषाद, क्रौंच और भी बहुत सारे, \nये दृष्य हैं .\nमानस में आदि कवि को उदित करते .\nजटा- कटाह,नवीन-मेघ- मंडली, विलोल-वीचि-वल्लरी\nमहाप्रतापी लंकेश्वर की साकार कल्पनाएँ! \n'अमर्त्य वीर पुत्र\nको प्रशस्त पुण्य पंथ\nपर चलने को पुकारते जयशंकर 'प्रसाद'\nनीर भरी दुख की बदली महादेवी की रूपायित करुणा\nमेरे नगपति! मेरे विशाल\nदिनकर का आवेग मानस को हिलोरें देता, \nऔर नहीं तो जो तटस्थ है\nसमय, लिखेगा उनका भी अपराध\nक्योंकि समर शेष है .\nबहुत समर्थ हैं ये शब्द, \nप्राणवंत और मुखर! \nअंकित होने दो हर पटल पर\nचिर-रुचिर जीवन्त भाषा में! \n\nभाषा नहीं ध्वनित काल है यह,\nजो पुलक भर देता है\nमानस में, \nअलभ्य मनोभूमियों तक पहुँचा कर\nसेतु बन कर\nदूरस्थ काल-क्रमों के बीच\nऔर अखंड हो जाते हैं हम! \nकवियों के उद्धरण.\n\n","author":"प्रतिभा सक्सेना","title":"समर-शेष \/ प्रतिभा सक्सेना"},{"poem":"दर्पण नहीं\nस्वयं को देख रही हूँ\nतुम्हारी आँखों से! \nऐसे देखा नहीं था कभी\nनई-सी लग रही हूँ अपने आप को .\n\nतुम्हारी दृष्टि से आभासित, \nमोहक सी उजास\nधूप-छाँह का सलोनापन\nस्निग्ध हो छा गया\nझेंप-झिझक से भरे मुखमंडल पर! \n\nये आनन्द-दीप्त लोचन मेरे हैं क्या?\nनासिका, होंठ, धुले बिखरे केश?\nमांग की सिन्दूरी रेख, \nबिंदिया पर विहँसती\nमाथे पर कुछ बहकी-सी .\nऐसी हूँ मैं! \n\nजानती नहीं थी .\nनिहारना अपने आप को! \nदेखती थी शीशा\nजैस कोई निरीक्षण कर रही होऊँ\nसावधान सजग होकर .\nपर आज अभिषेक पा रही हूँ\nदो नयनों के नेह- जल का\nपुलकित हो उठा रोम रोम! \n\nतुम्हारी आँखों से अपने को देखना, \nएक नया अनुभव, \nनई अनुभूति जगा गया\nलगा जैसे स्वयं को पहली बार देखा, \nउत्सुक नयन भर, \nलगा जैसे इस मुख की याद है, \nपर देख आज पा रही हूँ! \n\nतुम्हारी दृष्टि ने\nकोमलता का रेशमी आवरण\nओढ़ा दिया मुझे,\nकुछ विस्मित सा वह कुतूहल\nसमा गया मेरे भीतर, \nस्वयं को देखा\nतुम्हारी निर्निमेष मुग्ध चितवन\nचिर-पुनर्नवता रच गई मुझमें!\n\n","author":"प्रतिभा सक्सेना","title":"पुनर्नवा \/ प्रतिभा सक्सेना"},{"poem":"तेरी माटी चंदन, तेरा जल गंगा जल, \nतुझमें जो बहती है वह वायु प्राण का बल, \nओ मातृ-भूमि, मेरे स्वीकार अमित वंदन! \n\nमेरे आँसू पानी, मेरा ये तन माटी, \nजिनने तुझको गाया .बस वे स्वर अविनाशी! \nमैं चाहे जहाँ रहूँ, मन में तू हो हर दम! \n\nनयनों में समा रहे .तेरे प्रभात संध्या, \nहर ओर तुझे देखे मन सावन का अंधा, \nतेरे आँचल में आ, युग उड़ता जैसे क्षण! \n\nतेरे आखऱ पढ़लूँ फिर और न कुछ सूझे\nजो अधरों पर आये मन व्याकुल हो उमँगे,\nलिखने में हाथ कँपे वह नाम बना सुमिरन!\n\nतेरा रमणीय दरस धरती का स्वर्ग लगे\nतेरी वाणी जैसे माँ के स्वर प्यार पगे,\nअब तेरे परस बिना कितना तरसे तन-मन! \n\nमेरी श्यामल धरती, तुझसा न कहीं अपना, \nमैं अंतर में पाले उस गोदी का सपना, \nजिस माटी ने सिरजा, उसमें ही मिले मरण! \n\nमुझको समेट ले माँ, लहराते आँचल में, \nकितना भटके जीवन इस बीहड़ जंगल में, \nअब मुझे क्षमा कर दे, मत दे यों निर्वासन!\n\n","author":"प्रतिभा सक्सेना","title":"तेरी माटी चंदन! \/ प्रतिभा सक्सेना"},{"poem":"तुम प्रतिष्ठित रहो सुयश प्रदायिनी बन\nहृदय में निष्ठा स्वरूप बसो निरंतर! \n\nप्रभा बन सुविकीर्ण प्रतिपल नयन में हो\nबन अचल विश्वास अंतर में समाओ, \nसमर्पित प्रति क्षण तुम्हारे प्रति रहूँ\nतुम सूक्ष्मतम अणु रूपिणी सी व्याप जाओ!\n\nशक्ति बन कर समा जाओ प्राण-मन में\nत्रिगुणमयि चिन्मयातीता परम सुन्दर! \n\nराग में मेरे समाओ मंगला सी,\nशब्द मेरे अक्षरा जीवन्त चिर तुम, \nदिव्यता बन मृत्युमय तन में रमो,\nआ इन स्वरों में बसो चित् की रम्यता बन, \n\nदेवि, तुम हर रूप में बिम्बित रहो\nये वृत्तियाँ विश्राम लें लवलीन हो कर!\n\n","author":"प्रतिभा सक्सेना","title":"अक्षरा \/ प्रतिभा सक्सेना"},{"poem":"मैं जाती थी वर्ष में एक बार,उस छाँह को छूने\nउसके नीचे बिताये दिन फिर से जीने, \nऔर पूरे साल की ऊर्जा मिल जाती थी मुझे .\nमनोजगत में उसकी छाँह निरंतर लिये\nआगे के तीन सौ दिन निकल जाते थे\nउसी ताज़गी में रच कर, \nऔर बाद के दिन प्रतीक्षा में उस छाँह को पाने की ।\nकितने साल! \nऔर फिर एक साल देखा वह वहाँ नहीं है .\nधक् से रह गई मैं .\nवह शताब्दियों पुराने पूर्वजों सा बरगद, \nउसका अस्तित्व मिटा दिया गया था .\n\nवही छाँह छू बरस पर बरस\nऊपर से निकलते चले गये\nमैं रहीं वहीं की वहीं\nकोई अंतर नहीं पड़ा मुझे, \nलगा मैं वही हूँ, जैसी की तैसी .\nउम्र क्या बढने से रुक जाती है मन की?\nतुम साक्षी थे, एक मात्र, \nसैकड़ों वर्षों के लंबे इतिहास के\nऔर समीपस्थों के जीवन की\nपहचान के.\nतुम किसी को भूले नहीं होगे, \nमुझे तो बिल्कुल नहीं .\nतुम्हीं तो थे जो पत्ते हिलाते टेर लेते थे, \nज़रा इस बूढ़े बाबा की छाँह में\nपसीना सुखा लो, गति धीमी कर लो, \nथम जाओ ज़रा .\nमेरे अंदर जो घटता था तुमसे अनजाना नहीं था .\n\nउन क्षणों के, घटनाओं के, संवादों के\nजो तुम्हारी छाँह में चलते रहे .\nबहुत, बहुत दिनों के बाद कुछ देर तुम्हारी छाँह पाना, \nलगता,बराबर तुम मेरे साथ हो\nमेरे मनोजगत में तुम्हारी छाँह\nनिरंतर बनी रही लगातार\nक्योंकि तुम वहाँ थे\n\nसैकड़ों साल वहाँ रहे तुम\nअब किसी के मार्ग की बाधा बन गये होगे.\nउन्होंने काट दिया, \nअब नहीं मिलेगी कभी वह छाँह, \nअब मनोजगत में तुम नहीं रहे,\nक्योंकि मैंने देख लिया तुम वहाँ नहीं हो\nतुम एक छाँह थे, एक आश्रय थे, \nएक आश्वस्ति थे, एक साक्षी थे!\nलगता था कोई है जो तब से अब तक\nमेरे साथ है मुझे जानता समझता .\nओ,महावट थे तुम मुझे छाये थे.\nउस विशाल वक्षस्थल तने से सिर टिका, \nक्षण का विश्राम कैसा ताप-हर था\nअब नहीं मिलेगा कहीं, \nकहीं भी नहीं .\n\n","author":"प्रतिभा सक्सेना","title":"वटकथा \/ प्रतिभा सक्सेना"},{"poem":"एक मिट्टी का खिलौना जिन्दगी, \nढालने को जन्म भी तैयार है, खेलने को मौत भी तैयार! \n\nचार साँसें, एक आँसू, एक स्मिति की लहर, \nएक आशा एख भाषा एक स्वर, \nऔर थोडी सी कसकती वेदना, \nऔर भरने के लिये छोटा प्रहर! \nएक छोटी सी कहानी जिन्दगी, \nजोडने को जन्म भी तैयार है, मोडने को मौत भी तैयार! \n\nएक क्षण को आँख की पलकें झँपीं, \nस्वप्न बन कर ढल गये अनजान से\nऔर क्या होगा इसी की याद को, \nकल्पना भरने लगी अनुमान से! \nएक ऐसी है पहेली जिन्दगी, \nपूछने को जन्म भी तैयार है,पोंछने को मौत भी तैयार! \n\nढल रहा था काल के इस चक्र में, \nरूपरेखा किन्तु पहचानी लगी, \nमृत्तिका ने तन दिया, यौवन दिया, \nअग्नि मे तप प्राण चेतनता जगी! \nएक ऐसी रागिनी है जिन्दगी, \nछेडने को जन्म भी तैयार है, छोडने को मौत भी तैयार! \n\nऔर सदियाँ ढल गईँ बस इस तरह, \nहार जीवन ने कभी मानी नहीं, \nमिट्टियों से फिर नये अँकुर जगे, मौत की यह एक मेहमानी रही! \nएक ऐसी यात्रा है जिन्दगी, \nराह देने जन्म भी तैयार है, छाँह देने मौत भी तैयार!\n\n","author":"प्रतिभा सक्सेना","title":"एक मिट्टी का खिलौना  \/ प्रतिभा सक्सेना"},{"poem":"अब तो महाभारत व्यतीत हुआ!\nछोड़ गया और भी अकेली\nजो समझा धोखा था, \nबची सिर्फ़ थकन और\nपछतावे भरा मन .\nझूठ औऱ सच तुम्हें अर्पण! \nकहाँ ले जाऊँ पर अरण्य-मन.\n\nबदल गया सारा कुछ,\nआँख खोल\nदेखती हूँ यत्र-तत्र,\nशून्य सा बड़ा विचित्र! \nअंतर का घट रीतता गया.\nज़िन्दगी का दाँव हर बार\nकुछ और तिक्त कर गया\nजाते जाते पे महाभारत, \nसारे ही अर्थों को बदल गया\n\nद्रौपदी और भी अकेली है, \nअपने किसी निविड़ एकान्त में .\nसूर्य-पुत्र\nदोष सिर्फ़ मेरा था, \nकर्ण, क्षमा, व्यर्थ रोष मेरा था .\nएक भूल ज़िन्दगी भर फली\nबार बार मैं गई छली.\n\nसभी बंधु बाँट लें .\nपर कहाँ?\nप्रथम कौन्तेय, तुम्हीं सर्व प्रथम मेरे थे .\nसारे भ्रम टूट गये, \nजीवन से सारे मान झूठ गये\nसारी व्यवस्था को, \nझूठ अन्याय, सदा घेरे थे\n\nरहीं जहाँ सदा दुरभिसंधियाँ, \nदेव का प्रसाद कलंकित हुआ .\nसूर्यपुत्र और अग्नि संभवा\nव्यर्थ गई रूप-अनुरूपता .\nपा न सके पूर्णता!\nबार-बार चुभी एक फाँस सी\nयुद्ध हेतु अस्त्र मात्र रह गये\nचिन्गियाँ बिखेर ताप झेलते\nबार-बार जो कि टकरा गये .\n\nऔर हर बार हुई वंचना.\nप्राप्य जो रहा, वही नहीं मिला.\nशूल सा चुभा कहीं करक रहा\nसिर्फ़ आक्रोश-रोष ही जिया! \nअवश क्रोध और विफल कामना\nअग्नि संभवा सुलगती रही\nसूर्यपुत्र ने सदा तिमिर पिया\n\nद्रौपदी और भी अकेली है, \nकितनी भूलों का, अपराधों का बोझ लिये\nकितने अपमानों के दंश सहे, \nकिसके काँधे सिर धरे, सभी शामिल थे?\nकितना और झेले और कुछ न कहे! \n\nकृष्ण, एक तुम ही निस्संग रहे, \nशक्ति यही, भक्ति कहो भले विरक्ति कहो, \nमोह कहो द्रोह कहो, \nएक आसरा कहो या चाहे अनुरक्ति कहो\nरहो छाँह दिये एक मात्र परितृप्ति रहो, \nबस सुनो तुम .\nऔर डूब जाये\nतुम्हीं में अरण्य मन!\n\n","author":"प्रतिभा सक्सेना","title":"अरण्य-मन \/ प्रतिभा सक्सेना"},{"poem":"इस पर्वत के पार एक नीलमवाली घाटी है, \nपरियां आती रोज जहां पर संध्या और सकारे! \n\nआज चलो इस कोलाहल से दूर प्रकृति से मिलने\nवन फूलों के साथ खेलने और खुशी से खिलने\nस्वच्छ वायु, निर्मल जलधारा .हरे-भरे फूले वन, \nकलरव कर ते रंगरंग के पक्षी रूप सँवारे! \n\nपशु-पक्षी ये जीव हमारी दुनिया के सहभागी, \nजो अधिकार हमें धरती पर वैसा ही उनका भी\nबुद्धि मिली है सबके लिये विचार करें अपना सा\nएक शर्त बस -जो भी आये मन में आदर धारे\n\nपरियाँ वहीं खेलने आतीं जहाँ प्यार बिखरा हो, \nजड़-चेतन के लिये मधुर सद्भाव जहाँ निखरा हो\nधरती की सुन्दर रचना सम-भाव सभी को धारे\nऔर शपथ लो यही कि इसमें माँ का रूप निहारें!\n\n","author":"प्रतिभा सक्सेना","title":"बाल-गीत \/ प्रतिभा सक्सेना"},{"poem":"बस पंख सलामत रहें\nसारा आकाश तुम्हारा\nकोई घेरा .\nकाफ़ी नहीं तुम्हारे लिये\nन सीमित करती कोई कारा .\nपंख जहाँ ले जायँ, \nवहीं पर लिखा दे नाम तुम्हारा .\nनाम जो मेरे स्व का विस्तार\nदिया तुम्हें मेरी अस्मिता ने\nजहाँ तक तुम्हारी पहुँच, \nव्यप्ति है मेरी! \nसमर्थ रहें पंख, \nस्वतंत्र, सचेत, निर्बाध! \nऔर सारा आकाश तुम्हारा .\n\n","author":"प्रतिभा सक्सेना","title":"सारा आकाश \/ प्रतिभा सक्सेना"},{"poem":"कोई शरमीली साध न बाकी रह जाये! \n\nकिरणों का जाल न फेंको अभी समय है, \nजो स्वप्न खिल रहे, वे कुम्हला जायेंगे\nये जिनके प्रथम मिलन की मधु बेला है, \nहँस दोगे तो सचमुच शरमा जायेंगे! \nप्रिय की अनन्त मनुहारों से\nजो घूँघट अभी खुला है, तुम झाँक न लेना\nअभी प्रणय का पहला फूल खिला है! \nस्वप्निल नयनों को अभी न आन जगाना, \nकानो में प्रिय की बात न आधी रह जाये! \n\nपुण्यों के ठेकेदार अभी पहरा देते, \nये क्योंकि रोशनी अभी उन्हें है अनचीन्हीं! \nउनके पापों को ये अँधेर छिपा लेगा, \nजिनके नयनो मे भरी हुई है रंगीनी! \nजीवन के कुछ भटके राही लेते होंगे, \nविश्राम कहीं तरुओं के नीचे छाया में, \nहै अभी जागने की न यहाँ उनकी बारी, \nखो लेने दो कुछ और स्वप्न की माया में, \nझँप जाने दो चिर -तृषित विश्व की पलकों को, \nमानवता का यह पाप ढँका ही रह जाये! \n\nजिनकी फूटी किस्मत में सुख की नींद नहीं, \nआँसू भीगी पलकों को लग जाने देना! \nफिर तो काँटे कंकड़ उनके ही लिये बने, \nपर अभी और कुछ देर बहल जाने देना! \nयौवन आतप से पहले जिन कंकालों पर\nसंध्या की गहरी मौन छाँह घिर आती है! \nइस अँधियारे में उन्हें ढँका रह जाने दो, \nजिनके तन पर चिन्दी भी आज न बाकी है! \nसडकों पर जो कौमार्य पडा है लावारिस, \nऐसा न हो कि कुछ लाज न बाकी रह जाये! \n\nओ चाँद जरा धीरे-धीरे नभ में उठना ...!\n\n","author":"प्रतिभा सक्सेना","title":"ओ चाँद जरा धीरे-धीरे \/ प्रतिभा सक्सेना"},{"poem":"जो व्यर्थ लाद कर घूम रही धर दूँ सारा बोझा उतार! \n\nये गीता और महाभारत सुन लेंगे थोड़ी देर बाद\nयह महासमर की भूमि जान ले योद्धा के मन का विषाद! \nमानव के संबंधों के सहज,विकृत कैसे अनगिन स्वरूप, \nजीवन के कितने रंग, वृत्तियाँ दोष और गुण समाहार! \n\nनारी के लिये जहाँ संभव ही नहीं कि मानव रहे सहज\nकेवल वर्जना, और एकाँगी आदर्शों का भार दुसह! \nकुठ दूर अकेले चलें कि, अपने निर्णय के पल और टलें\nचाहों की अँतिम खेप मित्र, इस तट पर ही जाऊँ उतार! \n\nकुछ पीछे मुड़ कर लूँ निहार कैसे थे वे रिश्ते नाते! \nसब धूल झाड़ कर साफ़ स्वच्छ पहले सँवार लूँ दर्पण में! \nइन मोड़ों पर तो ओट सभी आँखों से होता वैसे भी\nयादों की लाठी टेक जाँच लें किये-धरे को एक बार! \n\nकुछ मीत और कोई अपने, रह गये आज केवल सपने\nजो दूर गये दर्शन कर लूँ नयनों में उनकी छवियाँ भर! \nकुछ पछतावे कुछ क्षमा-दान जो शेष रहे पूरे कर लूँ, \nफिर सहज प्रसन्न मुक्त मन से नाविक से कह दूँ चलो पार!!\n\n","author":"प्रतिभा सक्सेना","title":"योद्धा का विषाद \/ प्रतिभा सक्सेना"},{"poem":"तुमने केवल बाहर देखा, काश हृदय में झाँका होता! \n\nतुमने देखा मस्त हिलोंरों भरा सिन्धु का उमडा यौवन, \nकुमने देखा हिम किरीट से ढँकीहुई पर्वत की चोटी, \nपर बहार से भरे दिनों में बौरी आकुल अमराई से, \nतेरे अंतर से कोकिल की कूक कभी टकराई होती, \nतब अव्यक्त उस मधुता का तीखापन तुम अनुभव कर पाते, \nचाहे गहराई से तुमने उसा मोल न आँका होता! \n\nजलते देखे दीप हजारों, जिनसे कुहू बले उजियाली, \nदेखी होगी ऊँचे-ऊँचे महलों में मनती दीवाली, \nझोपडियों की अँधियारी में शायद देक नहीं पाते हो\nगहन अमाँ का कफन ओढ कर पडी जहाँ जीवन की लाली! \nतुमने गिरती मानवता का देखा होता काश तमाशा, \nजिसकी साँसों का चलना भी किसी नयन का काँटा होता! \n\nइतिहासों के पृष्ठ पलट कर, देखा सम्राटों का वैभव, \nआँख मूँद कर हार जीत की बोली सुन ली होगी तुमने, \nपर देखो जन-जीवन को क्या आँख खोल कर देख सकोगे, \nकैसे अब इन्सान चल रहा अपने वर्तमान के पथ में! \nअपनी न्याय तुला पर बीती सदियों को तो तोल चुके तुम, \nकाश एक ही बार स्वयं के युग को भी कुछ जाँचा होता! \n\nदुनिया की सडकों पर चलते तुमको शायद ये न पता हो, \nनैनों की गंगा -यमुना के तट पर कितने ताज अधूरे, \nकाश, जानते, यहाँ मनुज का खून-पसीना भी बिक जाता, \nटुकडों की छीना-झपटी में, जीने को भी दाम न पूरे! \nकाश जानते आज यहाँ, मानवता बिकती, लुटती, पिटती\nचाहे उसकी लूटमार तुमको भी एक तमाशा होता! , \n\nतुमने देखा मस्त हिलोंरों भरा सिन्धु का उमडा यौवन, \nकुमने देखा हिम किरीट से ढँकीहुई पर्वत की चोटी, \nपर बहार से भरे दिनों में बौरी आकुल अमराई से, \nतेरे अंतर से कोकिल की कूक कभी टकराई होती, \nतब अव्यक्त उस मधुता का तीखापन तुम अनुभव कर पाते, \nचाहे गहराई से तुमने उसा मोल न आँका होता! \n\nजलते देखे दीप हजारों, जिनसे कुहू बने उजियाली, \nदेखी होगी ऊँचे-ऊँचे महलों में मनती दीवाली, \nझोपडियों की अँधियारी में शायद देक नहीं पाते हो\nगहन अमाँ का कफन ओढ कर पडी जहाँ जीवन की लाली! \nतुमने गिरती मानवता का देखा होता काश तमाशा, \nजिसकी साँसों का चलना भी किसी नयन का काँटा होता! \n\nइतिहासों के पृष्ठ पलट कर, देखा सम्राटों का वैभव, \nआँख मूँद कर हार जीत की बोली सुन ली होगी तुमने, \nपर देखो जन-जीवन को क्या आँख खोल कर देख सकोगे, \nकैसे अब इन्सान चल रहा अपने वर्तमान के पथ में! \nअपनी न्याय तुला पर बीती सदियों को तो तोल चुके तुम, \nकाश एक ही बार स्वयं के युग को भी कुछ जाँचा होता! \n\nदुनिया की सडकों पर चलते तुमको शायद ये न पता हो, \nनैनों की गंगा -यमुना के तट पर कितने ताज अधूरे, \nकाश, जानते, यहाँ मनुज का खून-पसीना भी बिक जाता, \nटुकडों की छीना-झपटी में, जीने को भी दाम न पूरे! \nकाश जानते आज यहाँ, मानवता बिकती, लुटती, पिटती\nचाहे उसकी लूटमार तुमको भी एक तमाशा होता! \nतुमने केवल बाहर देखा, काश हृदय में झाँका होता!\n\n","author":"प्रतिभा सक्सेना","title":"तुमने केवल बाहर देखा \/ प्रतिभा सक्सेना"},{"poem":"स्वीकार किया होता तो हम आते ही क्यों?\nइस भाँति पराये देश ढूँढने को साधन\nअधिकार मिला होता तो बिलगाते ही क्यों!\n\nसीढी बनना स्वीकार नहीं कर पाये हम,\nसिर चढे रहे हम पर जो थे सुवधाभोगी! \nसपने साकार कर सकें संभव हो न सका\nजोगडा बना रह जाता यह घरका जोगी, \nसागर के तट पर एक रेत का कण भर थे\nनभ गंगा का तारा बनने को निकल पडे! \nसामर्थ्य सिद्ध कर देने का अवसर मिलता\nमानवगरिमा से पूर्ण सहज जीवन मिलता, \nइस चकाचौंध के बीच डूबने आते क्यों! \n\nबेबसी यही थी बाधायें हो गईं नियति,\nजब भी आगे बढने को कोई कदम उठा, \nरोडे अटके, अवरोधों ने बढ रोकी गति\nसारे उत्साहों पर पानी न फिरा होता\nअवसाद निराशा से बचने का पथ मिलता\nआगे बढने के लये पाँव आकुल थे जो, \nथोडी भी सुविधा नहीं विषम सी द्विविधायें, \nअपने शैशव,अपने यौवन की गाँव-गली,\nअपनी माटी को छोड विदेश बसाते क्यों\n\nकितनी रुकावटें, रोडे औ व्यवधान द्वेष\nकुछ करने की थी बडी तमन्नायें मन में,\nकोई भी सच को सुननेवाला मिला नहीं\nअवसर पाया हम खाली हाथ चले आये\nअपनी मिट्टी का मोह खींचता बार बार, \nऊँची ऊँची बातें केवल कहने भर की, \nजाना समझा तो फिर हम नहीं बहल पाये\nसमझौतोंसे हर पल उद्वेलित हृदय लिये\nइन आकाशों में पंख खोलने आते क्यों\n\nईमान बिका है भ्रष्टों के बाजारों में,\nनिष्ठायें लोटीं कूटनीति के चरण तले\nऊँचे पव्वों के दाँव जीतते हर अवसर, \nहर जगह ढोल में पोल,करे किसकी प्रतीति\nअपने हित हेतु बदल जाते हैं मानदंड, \nसंस्कारहीनता की संस्कृति पनपी ऐसी\nनेता हैं भाँड छिछोर, भँडैती राज-नीति, \nनिर्लज्ज कुपढ़ निर्धारित करते रीति नीति, \nउनकी लाठी हाँके ले जाती शासन को\nजनता जनार्दन उदासीन, जो हो सो हो\nमान्यता बुद्धि को मिलती लाठी से ऊपर, \nतो फिर बाहरवालों के काज सुहाते क्यों! \n\n'वसुधा कुटुंब' का पाठ हृदय में धार लिया,\nअपनी धरती का ऋण हमने स्वीकार लिया\nअवसर प्रयास को मिला दक्षिणा देने का, \nसौभाग्य समझ आगे बढ़ हाथों हाथ लिया\nअपनी संस्कृति के पहरेदार यहाँ है हम\nमन से अपन स्वजनों से दूर कहां हैं हम\nकुछ समझे कुछ कर सके अन्यथा सचमुच हम\nइन अनजाने आकाशों पर छा जाते क्यों\n\n","author":"प्रतिभा सक्सेना","title":"आते ही क्यों ? \/ प्रतिभा सक्सेना"},{"poem":"देवता, स्वीकारो ना स्वीकारो! \nये तो तान मेरी गान तो तुम्हारे .\nसौंप जाऊँ तुम्हें साँझ या सकारे, \nजी रहे हैं अनुरक्ति के सहारे, \nमेरे प्राण मे तुम्हारे राग सोये, \nआई द्वारे, पुकारो ना पुकारो! \n\nरह जाय चाहे जानी-अनजानी\nमेरी साँस जो कहेगी वो कहानी\nएक बात जो कभी न हो पुरानी, \nअश्रु वेदना को घोल के लिखेंगे,\nआँख खोल के निहारो, ना निहारो! \n\nप्रात जाये,साँझ गाये रंग घोले,\nमेरे प्राण मे विहंग एक बोले, \nदूर हेरते सितारे नैन खोले, \nये तो भेंट में चढी हूँ मै स्वयं ही,\nसिंगार तुम सँवारो, ना सँवारो! \n\nदेर नहीं, दूर नहीं बेला, \nलौट आया द्वार पाहुना अकेला, \nउठ रहा उलझनों का एक मेला, \nआँख मे अब नहीं रहे किनारे, \nसामने उबारो, ना उबारो! \n\nएक बेडी पहनाई शक्ति ने ही\nअंत होगा एक अनुरक्ति मे ही, \nआज बाजी लगा दी भक्ति ने ही, \nमुक्ति मे नहीं ये कामना फलेगी, \nसोचना क्या, तुम हारो, ना हारो!\n\n","author":"प्रतिभा सक्सेना","title":"देवता, स्वीकारो ना स्वीकारो! \/ प्रतिभा सक्सेना"},{"poem":"शपथ है तुम्हें इस विरागी हृदय की\nअधूरी तपस्या तुम्हें माँगती है! \n\nन जीवन रहेगा, न आँसू बचेंगे, \nन पिर-फिर यही राग चलते रहेंगे, \nन मिट्टी इसी रूप में रह सकेगी, \nसदा ही न ये प्राण बहले रहेंगे! \n\nमिटी आश, चिन्ता न इसकी मुझे, \nपर न मिट पा सकेंगी अभी साधनाये, \nढलेगा दिवस और रजनी ढलेगी, \nचलेंगी अभी मौन आराधनाये! \n\nस्वयं ही तुम्हें पास आना पड़ेगा\nकि ये जल रही प्राण सी आरती है! \n\nअभी वेदना श्वास को बाँधती, \nपर रहेगा सदा ही न अस्तित्व मेरा, \nजनम-मौत खींचे लिये चल रहेंहैं, \nमिलोगा कहीं तो मुझे ठौर मेरा! \n\nअरे, पत्थरों से भले तुम रहो, \nपर कभी आवरण यह हटाना पड़ेगा, \nकभी मृत्तिका में खिलेंगे सुमन वह,\nकि जिनको तुम्हें सिर चढ़ाना पड़ेगा! \n\nअरे देवता, तुम न पत्थर रहोगे\nकि जब तक यहां भावना जागती है!\n\n","author":"प्रतिभा सक्सेना","title":"शपथ है तुम्हें इस विरागी हृदय की \/ प्रतिभा सक्सेना"},{"poem":"पार करते हुए जब जन्मान्तरों को\nपहुँच जाऊँ यहीं अगली बार! \n\nऔर सुन्दर यह धरा उस बार होगी, \nआज की यह कल्पना साकार होगी, \nयही प्यारे दृष्य, यह कलरव खगों का\nसुखद होगा रास्ता मेरे पगों का, \nराग भर मन सुरभि-चंदन -\nभावना अंकित यहाँ हर बार\n\nउगे होंगे नये अंकुर नए पत्ते\nस्वर अधिक कुछ पगे होंगे नेह रस से! \nजान लेगा बात मन की दूसरा मन, \nसँजोए नवरस महकते पुष्प के तन\nचित्र-वीथी सी दिशाओं के पटों पर\nजहाँ आऊँ पुनः अगली बार!\n\n","author":"प्रतिभा सक्सेना","title":"अगली बार \/ प्रतिभा सक्सेना"},{"poem":"मै चेतन हूँ, मुझको ये जडता के बंधन स्वीकार नहीं, \nउन्मुक्त पगों को मनचाहा चलने दो प्रिय,\nमुझको इस उथले जग जीवन से प्यार नहीं! \n\nये निष्क्रिय चेतनता लेकर मैं इससे क्या निर्माण करूँ, \nइस बँधे हुये जग-जीवन में कैसे अपने उद्गार भरूँ, \nमैं मुक्त गगन की चल चपला, बंधन स्वीकीर नहीं मुझको\nपर नभ से भाग न जाऊँगी, मेरा अनुपम संसार यहीं! \n\nये बँधी हुई वाणी, बंधनमय गति, ये बँधे हृदय, \nये झरते से विश्वास और अंतर मे छिपे हुये संशय! \nमेरा कल्पना लोक विस्तृत, अधिकार नहीं सीमाओं का, \nपर चुभनेवाले स्वतंत्रता के ध्वंस मुझे स्वीकार नहीं! \n\nये बढती हुई पिपासायें, ये मानव के गिरते से डग, \nविज्ञानो के निर्मम प्रयोग, ये संस्कृतियों के पग डगमग, \nये मूक उदास चरण, ,ये प्रतिक्षण बुझती जाती स्नेह-शिखा\nये दूर दूर ही रहें न करलें हम पर भी अधिकीर कहीं! \n\nयुग की आँखों ने देखा है वह प्रलय कि जो होनेवाला! \nवह ध्वंस, नहीं निर्माण, आँधियों से पूरित, भीषण ज्वाला! \nउठ रही क्षितिज से ऊपर प्रलयंकरी ज्वाल, \nआलोक शिखा यह नहीं, वसंती पुष्पों का शृंगार नहीं! \n\nयह विषमय मंथन और सृष्टि मे बिछता जाता घोर गरल, \nअणु ज्वालाओं मे जल कर सुन्दर सृष्टि, बचेगी क्षार अतल! \nयुग की आँखों फेरो न दृष्टि, जागो, औ कवि के स्वर जागो, \nस्वीकार न करना वह करुणा जिस को मानव से प्यार नहीं!\n\n","author":"प्रतिभा सक्सेना","title":"मै चेतन हूँ \/ प्रतिभा सक्सेना"},{"poem":"ऋद्धि-सिद्ध हेतु वर की खोज -,बर खोजन चले विधना! दुइ कन्या गुनखानी!\n'ऋद्धि-सिद्धि दोउ जुड़वाँ बहिनी अब लौ क्वाँरी रहलीं,\nका सों का भइल सँजोग ',विधात्री आकुल विधि सों कहिलीं! \n'सुघर सयानी दोनिउ बहिनी बहुत जतन सों पालीं,\nसुर नर देखि सिहावैं न जनौ केहिके भाग जगइलीं!\nसब विध सुन्दर कल्याण!' \n\nबर खोजन की ठानि मनहिं मन  ठाड़े भै बिधना,\nलायक लरिका होय न जने दौरन परि है केतना! \nसतुआ बाँध निकलि गे घर ते काँधे डारि अँगौछा,\nबाँधि गठरिया धरि लीनो तिन संग डोर औ' लोटा!\nमन में चिन्त समानी! \n\nसूरज तपत ,चंद्रमा रोगी अइसन बर ना चहिले,\nपवनदेव को ठौर-ठिकाना केऊ जान न पइले! \nदेवराज के देखि चरित्तर मुँह घुमाइ हँस रहिले,\nपुरुसोत्तम हरि सेसनाग परि छीरसिन्धु में सोइले!\nशिव-शंकर अवढर दानी!तौन बर खोजन...\n\nसोर भयो सब लोकन में बर खोजन विधना आय़ेल \nऋषि-मुनि ललचैं रिधि-सिधि कारन ,जप-तप सबै हेराइल,\nकौन उपाय मिलहि कन्या,  जागी हिय अस अभिलासा,\nभारी सोच कौन विध जीत लेहुँ विधि को बिसबासा! \nमति सबहिन केर हिरानी!तौन बर खोजन...\n\nतीनहुँ लोक कउन अस जन्म्यो कन्यन के संजोगे, \nघूमि,घूमि थक गइले विधना कोउ न लग अनुरूपे!!\nआइ देवता सारे  सजि-बजि , बढि आपुन  गुन बरनै!\nविधि विसमित अब हँसैं कि रोवैं ,सिर पीटत खिसियौंने! \nका सों कहों कहानी!\nतौन बर खोजन...\n\nदेवि सुरसती दया लागि -' काहे कैलास न गइले,\nदुइ  कुमार गिरिजा के अब तो ब्याहन  लायक भइले \nअन्नपूरणा सासु ,बहुरियाँ रिधि-सिधि अनुपम जोगा,\nअरपन करि निज कर सों नरियल तुरतै करो बरीच्छा!\nआपुन मन में ठानी!'\nतौन बर खोजन...\nदेखि नारियल ,कुँवर मुदित भे ,हर-गिरजा हरषइले,\nघूम मचिल सारे शंकर गण ताली दै-दै नचिले!\nगौरा हँस चुप रहलीं ,बोलेल  विधना ते तुरतै हर,\n'पहिल परिच्छा होइल करबे काहू को केहि का  बर!\nदोउ कन्या गुनखानी!'\nतौन बर खोजन...\nषड्मुख -गणपति देखि आँख भऱ  विधना सब सुख लहिले,\nकोउ  ब्याहिल पीछे तो का , कोऊ ब्याहिल  पहिले!\n'परिकरमा तीनिहुँ लोकन करि जौन  पहिल जस लहिले\nसमरथ होइल , गुणमंती कन्या सो निहचय पइले!\nइहाँ न कोउ मनमानी!' जबै बर खोजन चले बिधना!\n\nतौन बर खोजन...\n\n","author":"प्रतिभा सक्सेना","title":"गणपति का विवाह! \/ प्रतिभा सक्सेना"},{"poem":"परीच्छा अहै बहुत भारी!इहाँ देखौ कौने हारी!\nमात-पिता के माथ नवाइल षड्मुख तुरत पयाने,\nचढि मयूर वाहन  पल भर में हुइ गे  अंतरधाने!\nपरिल सोच में गनपति ,मूसा देखि वियाकुल भइले,\nएतन भारी बदन पहिल, कइसन परिकम्मा कइले!\nकौन विधि साधौं पितु महतारी!\nवेद-पुरान ग्रंथ सुमिरे कोऊ उपाय मिलि जाई!\nआपुन बुद्धि भरोसो करि ई बाजी जीतौं जाई!\nहँसि परनाम किहिल दोउन को विधिवत करि परिकम्मा!\nसम्मुख आइल चरन परस फिर बोले पाइ अनुज्ञा!\n'दोउ तुम तीनि लोक ते  भारी!\n\nतिहुँ लोकन  की परकम्मा सम माय-पिता  की भइली,\nसबहि लोक इन चरनन में देखिल अस बानी कहली!'\n'धन-धन पूत , बड़ो सुख दीन्हों तुहै बियाहिल पहिले,\nसब लोकन  में  बुद्धि प्रदाता ,विघ्न विनाशक भइले!\nअब तुम्हरे बियाह की बारी!'\n\n","author":"प्रतिभा सक्सेना","title":"परीक्षा \/ प्रतिभा सक्सेना"},{"poem":"षड्मुख घूमि तीन लोकन में आइ चरन सिर नाये!\nस्रम से थकित आइ बइठे, देखित गणेश मुस्काये!\n'गये न तुम ,काहे से अपनो वाहन देख डेराने?'\n'पूरन काज कियो बुधि बल ते गजमुख परम सयाने \nगणपति पहिल बियाहे कन्या  पहिल पूजि सनमाने!'\nशंकर कहिन ,'सबै साधन में श्रद्धा -बुधि है भारी!'\nगुस्सइले कुमार,' बातन से मोहे पितु महतारी ,\nगई सबहिन की मति मारी !'\n'समरथ औ सुभ-मति से पूरन उचित पात्र अधिकारी,\nइनका धारन करै बिस्व हित होवे मंगल कारी!\nतनबल ,मनबल और बुद्धिबल की हम लीन परीच्छा ,\nजा सों होय सकारथ रिधि -सिधि हमरी इहै सदिच्छा!'\nशिकायत षड्मुख की भारी!\n'पार्वती समुझावैं ,' तुम अति वीर महाबलधारी ,\nसाधन और उपाव  सहज करि देत काज सब भारी!\nबल  ते सरै न काज अगम, तब बुद्धि उपाय सुझावै ,\nहर्र-फिटकरी बिना रंग पूरो-पूरो चढ़ि जावे!\nपूत तुम समुझौ बात हमारी!'\n\n'बुद्धि वीर बे ,वे बाहु वीर तुम  दोऊ मोर दुलारे ,\nदुइ कन्यन सों  दोनिउ भैया ब्याह करहु मोरे बारे!'\nखिन्न कुमार उठे बोले 'तुम जौन कहा हम कीन्हा ,\nआज्ञा सिर धरि दौरि थक्यो  तौहूँ  जस नेक न दीन्हा!\nकरो तुम ,जो भावै महतारी!\n\nस्रम पुरुषारथ भयो अकारथ हम बियाह ना करिबे ,\nउचटि गयो  मन  अब हम जाइ कहूँ अनतै ही रहिबे!'\nगौरा गनपति करैं निहोरे अइस कुमार रिसाने ,\nबहुत करी विनती कर जोरे विधि निरास पछिताने ,\n\nपसुपति करि परबोध थकाने केहू भाँति न मानै \nदोनिहुँ कन्या एकहि बर सों ब्याहन की तब ठाने!\n'लिखी जो कउन सकै , टारी!'\n\nभयो बियाह वेद विधि गिरिजा परिछन कीन्ह बधुन को ,\nगौरा को परिवार निरखि अस अचरज   देव वधुन को! \nगनपति पाये रिद्धिृसिद्धि द्वौ पुत्र लाभ-सुभ जनमे ,\nसुर-मुनि सबै सिहात कामना करत कृपा की मन में!\nबिघनहर्ता गजमुख धारी!\n\n","author":"प्रतिभा सक्सेना","title":"कुमार का हठ \/ प्रतिभा सक्सेना"},{"poem":"'पति खा के धतूरा, पी के भंगा, भीख माँगो रहो अध-नंगा, \nऊपर से मचाये हुडदंगा,  ये सिरचढी गंगा! '\nफुलाये मुँह पारवती! \n\n'मेरे ससुरे से सँभली न गंगा, मनमानी है विकट तरंगा, \nमेरी साली है, तेरी ही बहिना, देख कहनी -अकहनी मत कहना! \nसमुन्दर को दे आऊँगा!'\n\n'रहे भूत पिशाचन संगा, तन चढा भसम का रंगा, \nऔर ऊपर लपेटे भुजंगा, फिरे है ज्यों मलंगा!'\nसोच में है पारवती! \n\n'तू माँस-सुरा से राजी, मेरे भोजन पे कोप करे देवी .\nमैंने भसम किया था अनंगा, पर धार लिया तुझे अंगा! \nशंका न कर पारवती! '\n\n'जग पलता पा मेरी भिक्षा, मैं तो योगी हूँ, कोई ना इच्छा, \nये भूत औट परेत कहाँ जायें, सारी धरती को इनसे बचाये, \nभसम गति देही की! \n\nबस तू ही है मेरी भवानी, तू ही तन में में औ' मन में समानी, \nफिर काहे को भुलानी भरम में, सारी सृष्टि है तेरी शरण में! \nकुढ़े काहे को पारवती!'\n\n'मैं तो जनम-जनम शिव तेरी, और कोई भी साध नहीं मेरी! \nजो है जगती का तारनहारा,  पार कैसे मैं पाऊँ तुम्हारा! ' \nमगन हुई पारवती\n\n","author":"प्रतिभा सक्सेना","title":"नोक-झोंक \/ प्रतिभा सक्सेना"},{"poem":"दूध-जल कोऊ लाय तुमका समर्पि देय,\nनाँगेँ बैठ जहाँ-तहाँ तुरतै न्हाय लेत हो!\nलाज करौ कुछू ज्वान लरिकन के बाप भये,\nह्वै के पुरान-पुरुस नेकु ना लजात हो, \nऋद्धि-सिद्धि बहुरियाँ घरै माँ, तहूँ सोचत ना.\nभाँग औ'धतूरा बइठ अँगना माँ खात हौ!\nलाभ-सुभ बारे पौत्र, निरखत तुम्हार रंग-\nमाई री, मैं देखि धरती माँ गड़ी जात हौं!\n\nहँसे नीलकंठ, जनती हतीं रीं गौरा,फिन\nकाहे लाग माय-बाप हू की सीख ना सुनी!\nतोहरे ही कारन गिरस्थी स्वीकार लई, \nकाहे हठ धारि लियो, मोर दुल्हनिया बनी!\nलोग हँसे तो का, आधे अंग में धरे हों तोहि,\nमेरे साथ-साथ तू भी उहै जल न्हाति है,\nआध-आध दोऊ जन साथ-साथ देखें सब,\nमोर-तोर प्रीत अइस काहे सरमाति है!'\n\nपल्लू मुँह दाबे, हँसे जाय रहीं पुत्र-वधू, \nऋद्धि-लिद्धि आँगन तिरीछे से नैन भे,\nचौकी पे बैठे गनेस झेंप खीज भरे,\nसमुझैं न माय-बाप सों कहा कहैं जाय के!\n\n","author":"प्रतिभा सक्सेना","title":"काहे सरमाति है! \/ प्रतिभा सक्सेना"},{"poem":"सागर की कन्या, विष बंधु तेहि नाते सों,\nताही सों बहिनी है रंभा अरु वारुणी,\nवाके पिये होत मद, इह का पाये ही होत\nकितै गुनी अधिक इह मद-संचारिणी! \n\nटिकै कहूँ नाहीं, कभै इहाँ, कभै उहाँ, \nइह के मन की तरंग, जौन भावे सो करति हैं! \nपति कइस कहे कुछू,  बस्यो ससुरारै माहिं,\nछीर-सिन्धु माँहिं आँख मूँदि के रहत है! \nपुरातन पुरुष की वधू नवेली, अलबेली अहै\nतासों ही ह्वै गईं ई चंचला विहारिणी! \n\nजा के रतनारे नयनन के कटाच्छ ही ते\nझूमि परे सोये हरि जाय शेष शैया पे! \nजाके पास रहै ताके धरा पे न परत पाँय\nमत्त हुई जात जन जाके अपनाये ते! \nतिहूँ लोक जोहै मुख किरपा हित, देखे रुख\nचाहे दीठ जाकी सदा सुख- संचारिणी! \n\nदेवि, कृपा दृष्टि मोंपे सदा ही बनायो, \nहाथ जोरति, परति पाँय सीस झुका आपुनो, \nतो सम न लीलामयी, मो सम पुकारी कौन\nमेरो अपराध सारो तोहे ही ढाँपनो! \nका कहौं तोहार गुण,  बानी को लाज लगे\nमुक्त ह्वै लुटावति, ढरै जो काम दायिनी!\n\n","author":"प्रतिभा सक्सेना","title":"सागर-कन्या \/ प्रतिभा सक्सेना"},{"poem":"दुनिया के देव सब देवत हैं माँगन पे, \nऔर तुम अनोखे, खुदै मँगिता बनि जात हो! \nअपने सबै धरम-करम हमका समर्पि देओ, \nगीता में गाय कहत, नेकु ना लजात हो! \n\nवाह, वासुदेव, सब लै के जो भाजि गये,\nकहाँ तुम्हे खोजि के वसूल करि पायेंगे! \nएक तो उइसेई हमार नाहीं कुच्छौ बस, \nतुम्हरी सुनै तो बिल्कुलै ही लुट जायेंगे! \n\nअरे ओ नटवर, अब कितै रूप धारिहो तुम, \nकैसी मति दीन्हीं महाभारत रचाय दियो! \nजीवन और मिर्त्यु जइस धारा के किनारे खड़े,\nआपु तो रहे थिर, सबै का बहाय दियो! \n\nतुम्हरे ही प्रेरे, निरमाये तिहारे ही, \nहम तो पकरि लीन्हों तुम छूटि कितै जाओगे! \nलागत हो भोरे, तोरी माया को जवाब नहीं,\nनेकु मुस्काय चुटकी में बेच खाओगे! \n\nएक बेर हँसि के निहारो जो हमेऊ तनि, \nहम तो बिन पूछे बिन मोल बिकि जायेंगे!  \nकाहे से बात को घुमाय अरुझाय रहे, \nतू जो पुकारे पाँ पयादे दौरि आयेंगे!\n\n","author":"प्रतिभा सक्सेना","title":"ओ नटवर \/ प्रतिभा सक्सेना"},{"poem":"जय हो गनेश, प्रथम तुमका मनाय लेई, \nकारज के सारे ही विघ्न टल जायेंगे! \nनाहीं तो देवन के दफ़्तर में गुजर नहीं,\nतुमका मनाय सारे काज सर जायेंगे! \n\nसारे पत्र-बंधन के तुम ही भँडारी हो, \nहमरे निवेदन को पत्र तुम करो सही,\nहमसों पुजापा लेइ आगे बढ़ाय देओ! \nबाबू हैं गनेस, तिन्हें पूज लेओ पहले ई! \n\nदस चढ़ाय देओ, ई हजार बनवाय दिंगे\nकलम की मार बड़े-बड़े नाचि जायँगे, \nउदर बिसाल सब चढ़ावा समाय लिंगे\nइनकी किरपा से सारे संकट कटि जाहिंगे! \n\nकहूँ जाओ द्वारे पे बैठे मिलि जावत हैं, \nदेखत रहत कौन, काहे इहाँ आयो है! \nकायदा कनून तो जीभै पे धर्यो है पूरो!\nनाक बड़ी लंबी, सूँघ लेत सब उपायो हैं\n\nचाहे लिखवार, तबै लिखन बैठ जाइत हैं\nक्लर्की निभात बड़े बाबू पद पायो  है.\nवाह रे गनेस, तोरी महिमा अपार\nआज तक किसउ से जौन बुद्धि में न हार्यो है!\n\nविधना के दफ़्तर के इहै बड़े बाबू हैं\nपूजै प्रथम बिना तो काजै न होयगो,\nसारी ही लिखा-पढ़ी इनही के हाथ,\nजौन उनते बिगार करे जार-जार रोयगो! \n\nहाथन में लडुआ धरो,  पत्र-पुस्प अर्पन करो, \nसुख से निचिंत ह्वैके जियो जिय खोल के\nपहुँचवारे पूत, रुद्र और चण्डिका के है जे,\nइनके गुन गान करो, सदा जय बोल के!\n\n","author":"प्रतिभा सक्सेना","title":"जय हो गणेश \/ प्रतिभा सक्सेना"},{"poem":"गन सारे जुटि रहे आस-पासे, कइस औघड़ को दुलहा बनावे,\nपूरो संभु को समाज आय ठाड़ो कोऊ जाने न लोक-वेवहारो! \nघरनी बिन, रहे भूतन को डेरा रीत-भाँत कोऊ जाने ना अबेरा, \nदौर-भागि करें चीज-वस्त पूरा, सो समेटि रहे भाँग और धतूरा, \n\nबाट देखि रह्यो नांदिया  दुआरे  लै के डमरू भये संभु असवारे\nचली भूत-प्रेत की जमात संगे,रूप सब को विरूप, विकल अंगे\nसारे जग के अनाथ दई-मारे,  आय जुटे तबै संभु के दुआरे, \nहोहिं पूरन मनोरथ सुभ-काजे,  देइ-देइ के असीस संग लागे .\n\nलहर लहर करे गंग की तरंगा, संभु खुदै झूमि रहे भंग-रंगा, \nजटा -जूट जड़ी बाल-इन्दु लेखा,धार गजपट विचित्र वेष-भूषा.\nताल देई-देई डमरू बजावैं, मुंडमाल देखि जिया थरथरावे, \nलै बरात संभु आय गे दुआरे, लहराय रहे नाग फन निकारे.\n\nपुर लोग देखि दुलहा बिचित्तर, दौरि-दौरि के सुनावैं सब चलित्तर,\nनाचें मगन मन भूत- प्रेत सारे,  डरि भागे लोग चकित नैन फारे.\nपरिछन के काज कनिया के वर की,  सासु आरती लै संग नार घर की , \nफुंकार नाग, गिरत-परत भागीं,  झनझनात गिर्यो  थाल अक्षतादि .\n\nरोय नारद को कोसि रही मैना,दाढ़ी-जार विधि, तोहि नाहिं चैना .\nसंग बिटिया लै कूदि परौं गिरि ते, कइस रही साथ उमा अइस वर के\nएक जोड़ा न जापै  एक लुटिया, केहि भाँति रहि पाई मोर बिटिया,! \nविधि, रूप धारि आये इहि लागे, भाग जागि गा  तुम्हार  समुझावैं! \n\nजोग धारे संभु अब लौं इकाकी, संजोग बन्यो  जइस दीप-बाती  \nजेहि लागि उमा जन्म धरि तपानी, हाथ मांगे आयो महा-वरदानी,\nआज विश्वनाथ  आय द्वार ठाड़ो, जस लेहु आपुनो  जनम सँवारो\nगिरि, कन्या समर्पि देहु बर को, देवि पूरना,संपूरन करो हर को!\n\n","author":"प्रतिभा सक्सेना","title":"शिव-विवाह \/ प्रतिभा सक्सेना"},{"poem":"संकर को पोटि के पियाय दियो घोर विष\nअसुरन को छल से छकाय दई वारुणी\nमिलि-बाँटि देवन सों आप सुधा पान कियो\nमणि सै लीन्हीं अरु लक्ष्मि मन-भावनी\n\nतेरो ही प्रताप सारे खारे समुन्दर भे\nतेरी इहै बान तू सबै का नचावत है\nआप छीर -सागर में आँख मूँद सोय जात\nलच्छिमी से आपुने चरन पलुटावत है\n\nनारद सो भक्त ताकेी छाती पे मूँग दरी\nसभा माँझ बानर को रूप दे पठाय के\nउचक-उचक रह्यो मोहिनी बरैगी मोंहिं\nबापुरो खिस्यायो तोसों सबै विधि हार के\n\nअब सो बिगार मेरो कर्यो ना हे रमापति, \nतोरी सारी पोल नाहिं खोलिहौं बखान के\nढरे रहो मो पे नहीं चुप्पै रहौंगी नहिं\nखरी-खरी बात बरनौंगी जानि-जानि कै\n\nकोऊ उपाओ मेरे काज सुलटाय देओ\nस्वारथ न मेरो, सामर्थ तेरो ही दियौ\nऐसो न होय तो से वीनती है मोर, \nकहूँ धरो रह जाय मेरो सारो करो-धरो!\n\nतोरा विसवास तो अब तब ही करौंगी\nजब देख लिहौं के तू मेरे संग ठाड़ो आय के, \nचोर रे कन्हैया,चाल खेलत जनम बीत्यो, \nकरौंगी सिकायत उहाँ जसुमति से जाय के!\n\n","author":"प्रतिभा सक्सेना","title":"ढरे रहो मो पे \/ प्रतिभा सक्सेना"},{"poem":"हम तो खाइब अम्हाड़ को अचार,\nचुराय के हँडिया से,\nहमार कोऊ का करि है!\n\nआपुन सपूत केर भर भर थरिया,\nहमका पियाज\n-नोन रोटिन पे धरिया!\nजेतन मिलि जाय ओही पे संतोस करो \nतऊ पै कंटरौल हजार!\nहमार कोऊ का करि है!\n\nथारी में लै-लै बचाय रखि जाइब रे! \nउनको परोसो हमार काम आइब रे \nतीखी तरकारी बताय छोड़ि जाई जबै,\nघिउ डारी दार, रोटी चार! \nहमार कोऊ का करि है! \n\nखींच उहै थरिया पटा पे बैठ जइबे, \nपियाज हरी मिरच तो आपुनो ही लइबे, \nतीखी तरकारी तो बड़ा मजा आई,\nसबाद लै-लै खाई घुँघटा मार! \nहमार कोऊ का करि है! \n\nउनका तो देइत गमकौआ सबुनवा, \nसनलैट हमका अउर ऊपर से ठुनकवा \nवाही से नहाय लेओ, बार मींज माटी सों,\nनखरा न दिखिबे तुम्हार! \nहमार कोऊ का करि है! \n\nखँजड़ा पे डारि सनलैट, केर टिकिया, \nधोई नहाई घिसि-घिसि गमकौआ,\nवाही से धोइ लेई हम चारि कपरा \nखुसबू की अइबे\nबहार!  \nहमार कोऊ का करि है! \n\nखिरकी पे काहे खरी, बंद कर केवरिया, \nआँखि फारि-फारि मति देख, री बहुरिया, \nबाहिर की हवा तोहे लगे नुसकान करी, \nऔर कहित \nखीसें मति काढ़!  \nहमार कोऊ का करि है! \n\nगाल चाहे फूलें और टोंके दिन रात रहें, \nरोकें लगावै, \nहजार, चाहे लाख कहे, \nहमार खुस रहिबे,  तुम्हार का खरच होत \nहम तो हँसिबे करी मुँह फार \nहमार कोऊ का करि है! \n\nउनका बिछावन झका-झक्क चद्दर \nहमका दै दीन्हा पुरान, दलिद्दर! \nकाहे को सोई, ऊ बेरंग बिछौना पे, \nसासू-जाये का मजेदार! \nहमारो कोऊ का करिहै!\n\n","author":"प्रतिभा सक्सेना","title":"हमार कोऊ का करि है ! \/ प्रतिभा सक्सेना"},{"poem":"फिर से उसी घर में थोड़ा थोड़ा-सा रह लूँ माँ री, बुला एक बार! \n\nससुरे के आँगन में पड़ने लगे जब से सावन की बदरी की छाया, \nकुंडी दुआरे की खटके जरा, यों लगे कोई मैके से आया! \nपग को तो बिछुये महावर नें बाँधा, सासुर की देहरी पहाड़! \n\nकाहे को बिटिया जनम दिये मइया,क्यों सात फेरों में बाँधा \nइतनी अरज मेरी सुन लीजो बीरन टूटे न मइके का धागा! \nभौजी मैं चाहूँ न सोना, न चाँदी, तुम्हरा तिनक भर दुलार! \n\nनिमिया के झूले से नीचे उतारी, छिनी सारी बचपन की सखियाँ, \nऐसा न कोई दिखे जिससे कह पाऊं खुल के मैं सुख-दुख की बतियाँ! \nननदी करे अपने भइया को रोचना मन को सकूँ ना सम्हार! \n\nहोकर परायी, नयन नीर भर, पार कर आई निबहुर डगरिया \nतूने भी भैया पलट के न देखी कैसी बहन की नगरिया! \nकाहे को बाबुल सरगवास कीन्हा, छोड़ी धिया बीच धार! \nमाँ री, बुला एक बार ....!\n\n","author":"प्रतिभा सक्सेना","title":"माँ री, बुला एक बार! \/ प्रतिभा सक्सेना"},{"poem":"नैहर की सुधि अइसी उमडल हिया माँ ब्याकुल उठे हिलकोर, \nआगिल क मारग बिसरली रे गंगा घूम गइलीं मइके की ओर! \n\nबेटी को खींचे रे मइया का आँचल टेरे बबा का दुलार, \nपावन भइल थल, पुन्यन भरी भइली उत्तरवाहिनी धार*! \nजहि के अँगनवा में बचपन बिताइन बाँहन के पलना में झूलीं \nतरसे नयन,जुग बीते न देखिन, जाइत बहत चुप अकेली! \n\nकेतन नगर,  वन, पथ कइले मिली ना बिछुडी सहिलियाँ,\nमारग अजाना बही जात गंगिया अकेली न भइया- बहिनियाँ! \nकौनों दिसा बहि गइली मोरी जमुना,कैसी उठी रे मरोर! \nमइया हिरानी रे, बाबा हिराने जाइल परइ कौने ठौर! \n\nब्रज रज रचे तन, श्याम मन धरे मगन,  देखिल जमुन प्रवाह,\nदूरइ ते देखिल जुडाय गइली गंगा,अंतर माँ उमडिल उछाह! \nजनम की बिछुडी बहिनी मिलन भेल,  झलझल नयन लीने मूँद,\nपलकन से बहबह झर- झर गिरे, रुक पाये न अँसुआ के बूंद! \n\nव्याकुल, हिलोरत दुहू जन लिपटीं उमडिल परेम परवाह,\nदूनों ही बहिनी भुजा भर भेंटिल,तीरथ भइल परयाग! \nदोनो के अँसुआ बहल गंगा-जमुना,इक दूजे में मिल हिरानी, \nधारा में धारा समाइल रे अइसे, फिर ना कबहुँ बिलगानी! \n\nलहरें- लहर सामर संग उज्जल गंगा-जमुन का मिलाप\nअइसी मिलीं कबहूँ ना बिछुडलीं सीतल भइल तन ताप! \nहिय माँ उमड नेह, कंपित भइल देह गंगा भईं गंभीर \nचल री सखी,मोर बहिनी चलिय जहँ सागर भइल सरीर! \n\n(गंगा का प्रवाह जब उत्तरगामी होता है तो उसका महत्व बहुत बढ़ जाता है।)\n\n","author":"प्रतिभा सक्सेना","title":"गंगा-जमुना \/ प्रतिभा सक्सेना"},{"poem":"नैहर की सुधि आई, हो गंगिया नैहर की सुधि आई! \nबिछुड़ गईं सब बारी भोरी!  \nसंग सहिलियां आपुन जोरी \nऊँचे परवत जनमी काहे नीचे बहि आई! \n\nउछल-बिछल, बल खाइत, विरमत खेलत आँख-मिचौली\nवन घाटिन में दुकि इठलाइत, खिलि-खिल संग सहेली \nनीर भरी छल-छल छलकाइत,\nपल-पल मुड़ि-मुड़ि देखति .\nबियाकुल लहर हिलोरत पल पल कइसन समुझाई! \n\nपरवत पितु की गोद, हिमानी आँचल केरी छाया, \nइहाँ तपत तल, बहत निमन मन सहत,छीन भई काया .\nसिकता सेज, अगम पथ आगिल, \nनगर-गाम वन अनगिन, \nगंगिया री अति दूर समुन्दर कइसन सहि पाई!\n\n","author":"प्रतिभा सक्सेना","title":"गंगिया री, अति दूर समुन्दर \/ प्रतिभा सक्सेना"},{"poem":"तेरे रंग डूबी, मैं तो मैं ना रही! \n\nएक तेरा नाम, और सारे नाम झूठे,\nना रही परवाह जग रूठे तो रूठे \nसुख ना  चाहूँ तो से, ना रे, ना रे ना, नहीं! \n\nएक तु ही जाने और जाने न कोई,\nजाने कौन अँखियाँ जो छिप-छिप रोईं \nएक तू ही को तो,  मन और का चही! \n\nबीते जुग सूरत भुलाय गई रे, \nतेरी अनुहार मैं ही पाय गई रे .\nपल-छिन मैं तेरे ही ध्यान में बही! \n\nएक खुशी पाई  तोसे पिरीतिया गहन, \nतू ना मिला, मिटी कहाँ जी की जरन, \nतेरे बिन जनम, बिन अगन मैं दही! \n\nकि मैं झूठी, कि ये वचन झूठा, \nजा पे सनेह सच, मिले सही क्या\nरीत नहीं जानूँ, बस जानूँ जो कही!\n\n","author":"प्रतिभा सक्सेना","title":"बाउल-गीत \/ प्रतिभा सक्सेना"},{"poem":"चँदन केर बिरवा मइया तोरे अँगना\nकइस होई चँदन क फूल!\n\nकनिया रहिल माई बाबा से कहलीं,\nलेइ चलो मइया के दुआर!\nकेतिक बरस बीति गइले निहारे बिन\nदरसन न भइले एक बार!\nहार बनाइल मइया तोहे सिंगारिल,\nचुनि-चुनि सुबरन फूल!\n\nजइहौ हो बिटिया, बन के सुहागिनि,\nऐतो न खरच हमार,\nआपुनोई घर होइल, आपुन मन केर\nहोइल सबै तेवहार!\nबियाह गइल, परबस भइ गइले हम,\nरे माई तू जनि भूल!\n\nना मोर पाइ धरिल एतन बल,\nना हम भइले पाँखी!\nकइस आइल एतन दूरी हो\nकइस जुड़ाइल आँखी!\nकोस कोस छाइल गमक महमही,\nपाएल न चँदन क फूल!\n\nआपुनपो लै लीन्हेल गिरस्थी\nअब मन कइस सबूरी!\nचँदन फूल धरि चरन परस की -\nजनि रह आस अधूरी!\nविरवा चँदन,गाछ बन गइला\nमइया अरज कबूल!\n\n","author":"प्रतिभा सक्सेना","title":"चंदन क फूल \/ प्रतिभा सक्सेना"},{"poem":"सावन महीना बम्भोले को हिये धारि\nत्यागि गृह साधु-भेस धारै है कँवरिया!\n\nफूलन-बसन सों रुच-रुच सजी निहारि\nग्राम-जुवती बढ़ि आई राह कोर पे,\nकाँवर की सोभा निहारि रही नैनन सों,\nभइया रे,इहां तुम आये हो कौन छोर से?\nकइस जतन से सजाई ओहार डारि\nमोर मन देखि के जुड़ात, रे कँवरिया!\n\nकाँवर में भरि जल लाये लाये कौन तीरथ को,\nकाहे ते ओहिका धरा ते ना छुआत हौ?\nदूर-पार देस,भार काँवर को.काँधे लै,\nमारग अगम पाँ पयादे चले जात हौ!\nऔर बात पीछे, पहले इहै बताय देहु\nआये कहाँ ते कहाँ जात हो कँवरिया?\n\nजीवन- जलधार अथाह आदि-अंत नाय\nकाँवर में नीर हौं तहां से लै जात हौं\nसीतल विमल ताही स्रोत को प्रवाह,\nलै जाय के दिगंबर भूतनाथ को चढ़ात हौं!\nधरती की रज छुये राजस न होइ जाय\nसुद्ध सतभाव को चढ़ावत कँवरिया!\n\nमन की उमंगा लिये गंग की तरंगा!\nआपुन लघु पात्र जित समायो भरि लायो हूँ!\nकामना न मोरी कछु, भावना चलाय रही\nजाया धाम पूत नात सबै बिसारि आयो हूँ\nराग-द्वेस,मोह-मान भूलि के विराग धारि\nजीवन के पुन्य-राग लीन है कँवरिया\n\nकुछू बिलमाय लेहु चौतरा पे बैठि,नेक\nराम की रसोई को परसाद पाय लेहु रे,\nनीम की बयार में जुड़ाय लेहु स्रमित देह\nधूप बरसात की तपाय कष्ट देत रे!\nउत्तर की ओर मुड़ि जात वृत्ति जीवन की\nदेह धरे तीरथ लखात है कँवरिया!\n\nभाव-लीन मानस में भूख-प्यास,सीत-ताप,\nव्यापत न,सींचति है भावना फुहार-सी!\nमाई री,ममता में मन को न बोर ई है\nतप की विराग भरी बेला त्योहार सी,\nएक व्रत है सो निभाइ के रहौंगो ताहि\nसुविधा के हाथ ना बिकाइ हैं कँवरिया!\n\nदेह-भान भूलि भाव-लीन मन धारि व्रत\nजात्रा में ऐते दिन परम सुख पायो रे!\nकुछू नायँ चाहै बे रहत समाधिलीन,\nप्रकटन कृतज्ञता को आपुनो उपायो रे\nपुन्य-थल भक्ति -जल परम पुनीत भरे\nसत्य ही कृतार्थ हुई जात है कँवरिया!\n\nइतै दिन मन साधि रहौं साधु निहचय करि,\nफिर तो गृहस्थ हूँ जगत को निभाइहौं,\nव्रत को सत-भाव आसुतोस को प्रभाव\nधारि मानस की वृत्तिन को निरमल बनाइहौं\nमाई, आनन्द-नीर मानस पखारन को\nपाप-ताप-साप हू नसाये, रे कँवरिया!\n\nबरस-बरस मास-मास ऐ ही वर्त धारि,\nतौ पे सत-भाव ही सुभाव बनि जात रे\nकाँटे और कंकर जो संकर की साधना में\nऊँची-नीची राहन को प्रसाद बन जात रे!\nमानुस को जनम,सुबुद्ध दई दाता ने\nआपुनपो खोइ बढो जात रे कँवरिया!\n\nबिसम दाह तिहुँपुर के धारि कंठ नील भयो\nधीर-गंभीर चंद्रमौलि वे दिगंबरा!\nउनही के चाहे जन्म-मृत्यु के विधान भये\nविगत मान आत्मरूप धारे विशंभरा\nतिनही के माथ जल डारन के काज हेतु\nसाधन बनायो तुहै धन्य रे कँवरिया!\n\nकाँवर उठाये चलि दीन्हों पयादे पांय,\nराह चलत और साथ वारे मिलि जायेंगे,\nऔर देस-दिसा सों अनेक व्रतवारे साथ\nएक ही प्रवाह एक धारा बन जायेंगे,\nॐबम्भोले नाद गगन गुँजाय रहे,\nएक रूप -प्राण ह्वै जात हैं कँवरिया!\n\n","author":"प्रतिभा सक्सेना","title":"काँवरिया \/ प्रतिभा सक्सेना"},{"poem":"जरा सा घी दे दे माई!जरा सा माई दे दे घी!\nमारता टीस घाव मेरा!\nप्रभू कल्याण करे तेरा! जरा सा..\nघरनिया निकली घर में से,\nबटोही, घाव हुआ कैसे?\nसबै करनी का फल आही!.. जरा सा\nबड़ो ऊँचो-पूरो लरिका,\nकिन्तु मुख पीड़ा से मुरझा,\nबात वह समझ नहीं पाई! जरा सा\nखून और पीप रिसा आता,\nबैद को जाकर दिखलाता!\nन,इसकी दवा नहीं पाई!जरा सा..\nकहाँ से चोट मिली भइया?\nपुरानी कितनी हे दइया!\nदेख कर टूट रहा है जी!जरा सा..\nहुआ विचलित देखे से मन,\nकर रहा तू दिन-रात सहन,\nकिसी को दया नहीं आई?जरा सा..\nन पूछो माँ, बस दे दो घी,\nशान्त कुछ हो जायेगा जी!\nव्याधि का पार नहीं कोई! जरा सा..\nहथेली घी धर लौट चला,\nदेखती घरनी गया चला!\nहिया में करुणा भर आई!जरा सा..\nकौन यह और कहाँ रहता\nभयानक पीड़ा को सहता!\nकोइ तो बतला दे भाई! जरा सा..\n\nअरे ऊ अश्वत्थामा रहे,\nमहाभारत का पापी अहै!\nज्योति-मणि थी मस्तक पाई! जरा सा\nद्रौपदी ने तो जीने दिया,\nकिंतु अर्जुन ने दंडित किया!\nकाट शिरमणि ली ज्योतिमयी! जरा सा\nद्रौपदी के पाँचहु बारे,\nसोवते माँहि मारि डारे!\nइहै गति है उस पातक की!जरा सा..\nशाप है ई चिरकाल जिये,\nकोटि बरसों तक ये दुख सहे!\nन आये इसको मृत्यु कभी!जरा सा..\nजनावत नहीं नाम अपुनो,\nकहीं पहचान न ले कउनो!\nव्याधि का अंत कहाँ इहकी!जरा सा..\nअरे अब छिमा करौ ओहिका,\nप्रभो,करि देउ मुक्त लरिका!\nघरनियां ने अस बात कही! जरा सा\nकौन है इहाँ दूध का धुला,\nबड़े ऊँचे -ऊँचन ने छला!\nकलपती हुइ है मातु कृपी!जरा सा..\n\n","author":"प्रतिभा सक्सेना","title":"अश्वत्थामा \/ प्रतिभा सक्सेना"},{"poem":"'तुम्हरे तुम्हरे बालापन की जोरी,'\nरुकमिन बूझति सिरी कृष्ण सों,' कहाँ गोप की छोरी?'\n'उत देखो उत सागर तीरे नील वसन तन गोरी,\nसो बृसभान किसोरी!'\nसूरज ग्रहन न्हाय आए तीरथ प्रभास ब्रिजवासी,\nदेखत पुरी स्याम सुन्दर की विस्मित भरि भरि आँखी!\n'इहै अहीरन करत रही पिय तोर खिलौना चोरी?'\n\nहँसे कृष्ण,'हौं झूठ लगावत रह्यो मातु सों खोरी!\nएही मिस घर आय राधिका मोसों रार मचावे ।\nमैया मोको बरजै ओहि का हथ पकरि बैठावे ।'\nउतरि भवन सों चली रुकमिनी,राधा सों मिलि भेंटी,\nकरि मनुहार न्योति आई अपुनो अभिमान समेटी!\nमहलन की संपदा देखि चकराय जायगी ग्वारी\nमणि पाटंबर रानिन के लखि सहमि जाइ ब्रजबारी!\n\nऐते आकुल व्यस्त न देख्यो पुर अरु पौर सँवारन,\nपल-पल नव परबंध करत माधव राधा के कारन!!\n'मणि के दीप जनि धर्यो,चाँदनी रात ओहि अति भावै,\nतुलसीगंध,तमाल कदंब दिखे बिन नींद न आवै!\nबिदा भेंट ओहिका न समर्पयो मणि,मुकता,पाटंबर,\nनील-पीत वसनन वनमाला दीज्यो बिना अडंबर!\nराधा को गोरस भावत है काँसे केर, कटोरा,\nसोवन की बेला पठवाय दीजियो भरको थोरा!'\n\nअंतर में अभिमान, विकलता कहि न सकै मन खोली\nनिसि पति के पग निरखि रुकमिनी कछु तीखी हुइ बोली,\n'पुरी घुमावत रहे पयादे पाँय,बिना पग-त्रानन,\nहाय, हाय झुलसाय गये पग ऐते गहरे छालन?'\n'काहे को रुकमिनी,अरे,तुम कस अइसो करि पायो?\nऐत्तो तातो दूध तुहै राधा को जाय पियायो?\nदासी-दास रतन वैभव पटरानी सबै तुम्हारो,\nउहि के अपुनो बच्यो कौन बस एक बाँसुरी वारो!\nएही रकत भरे पाँयन ते करिहौं दौरा -दौरी\nरनिवासन की जरन कबहूँ जिन जाने भानुकिसोरी!'\n\nखिन्न स्याम बरसन भूली बाँसुरिया जाय निकारी,\nउपवन में तमाल तरु तर जा बैठेन कुंज-बिहारी \/!\nबरसन बाद बजी मुरली राधिका चैन सों सोई\nआपुन रंग महल में वाही धुन सुनि रुकमिनि रोई!\n\nरह-रह सारी रात वेनु-धुन,रस बरसत स्रवनन में,\nकोउ न जान्यो जगत स्याम निसि काटी कुंज-भवन में!\n\n","author":"प्रतिभा सक्सेना","title":"बालापन की जोरी \/ प्रतिभा सक्सेना"},{"poem":"आजु तो न्योति के बिठाई रे कन्या\nहलवा पूरी औ'पान\nसोई बिटेवा,परायी अमानत,\nचैन गा सब का पलान!\n\nकल ही लगाय के हल्दी पठइ हौ\nमिलिगा, सो ओहिका भाग\nआपुन निचिन्त हनाय लीन गंगा\nबियाह दई, इहै बड़ काज!\n\nएकइ दिन माँ बदल गई दुनिया\nछिन गयो माय का दुलार\nबियाह गयी कन्या,\nसमापत भा बचपन\nमूड़े पे धरि गा पहार!\n\nसातहि फेरन पलट गई काया\nगुमाय गई आपुन पहचान!\nबिछुआ महावर तो पाँयन की बेड़ी\nसेंदुर ने छीन्यो गुमान!\nहमका का चाहित हमहुँ नहिं जानै,\nको जानी, हम ही हिरान!\n\nआँगन में गलियन में,\nबिछड़ी सहिलियन में,\nहिराइगा लड़कपन हमार\nछूट गयो मइका,\nलुपत भइली कनिया,\nबंद हुइगे सिगरे दुआर!\nऐही दिवारन में\nउढ़के किवारन में सिमटि गो हमरो जहान!\n\nरहि गई रसुइया,\nबिछौना की चादर,\nभीगी फलरियाँ औ'रातन को जागर!\nअलान की पतोहिया,\nफलान की मेहरिया,\nढिकान की मतइया,\nबची बस इहै पहिचान!\nमर मर के पीढ़ी चलावन को जिम्मा.\nहम पाये का का इनाम?\nछिनाय गयो हमरो ही नाम,\nमिटाय गई सारी पहचान.\n\n","author":"प्रतिभा सक्सेना","title":"छिनाय गयो हमरो ही नाम \/ प्रतिभा सक्सेना"},{"poem":"ससुरारै में निदिया सताये रे,\nजी भर के कबहुँ ना सोय पाय रे\nमोरी अक्कल चरै का चलि जात हौ,\nससुरारै में बावरी सी हुइ गई!\n\nसैंया बोले गैया को चारा डालना,\nमैं भइया सुन्यो निंदिया की झोंक में,\nछोटे देउर को नाँद में बिठा दियो,\nऔर आय के बिछावन पे सोय गई!\n\nबहू बछिया गुवाले को सौंप दे,\nमैं बिटिया सुन्यो निंदिया की झोंक में,\nतो ननदिया को पहना-उढ़ाय के,\nआपने कंठ से लगाय मिल-भेंट ली,\nऔर जाय के गुवाले को दे दिहिन!\nफिर आय के बिछावन पे सोय गई!\n\nमैरी दवा की पुड़िया बहू लाय दे,\nहवा-गुड़िया सुन्यो नींद के खुमार में!\nलाई रबड़ की बबुइया ढूँढ खोज के,\nआगे बढ़ के ससुर जी पे उछाल दी,\nऔर आय के बिछावन पे सोय गई!\n\nपहने कपड़े बरैठिन के दै दियो,\nकह दीजो हिसाब पूरो हुइ गयो!\nगहने कपड़े सुन्यो मैं आधी नींद में,\nउनके बक्से से जेवर निकाल लै,\nऔर जोड़े धराऊ में लपेट के\nधुबिनिया को पुटलिया पकड़ाय दी\nऔर लेट के बिछावन पे सोय गई!\n\nहँडिया दूध की अँगीठी पे चढ़ाय दे,\nथोड़ो ईंधन दै के आँच भी बढ़ाय दे,\nचार मुट्ठी भर झोंक दियो कोयला,\nहाँडी गोरस की धरी वापे ढाँक के\nऔर आ के बिछावन पे सोय गई!\n\nजाने कैसे मैं लेटी औंघाय गई,\nदूध उबल-उबल सारा जराय गा,\nसारा हाँडी का रंग करियाय गा!\nमैंने टंकी में चुपके डुबाय दी,\nऔर जाके बिछावन पे सोय गई!\n\nमारे नींद के कुछू न समझ आय रे,\nससुरारै मे बावली सी होय रई!\n\n","author":"प्रतिभा सक्सेना","title":"ससुरारै में निदिया सताये रे! \/ प्रतिभा सक्सेना"},{"poem":"एक बार भोले शंकर से बोलीं हँस कर पार्वती,\n'चलो जरा विचरण कर आये,धरती पर कैलाशपती!\nविस्मित थे शंकर कि उमा को बैठे-ठाले क्या सूझा,\nकुछ कारण होगा अवश्य मन ही मन में अपने, बूझा!\n\n'वह अवंतिका पुरी तुम्हारी,बसी हुई शिप्रा तट पर,\nवैद्यनाथ तुम,सोमेश्वर तुम, विश्वनाथ, हे शिव शंकर!\nबहिन नर्मदा विनत चरण में अर्घ्य लिये, ओंकारेश्वर,\nजल धारे सारी सरितायें, प्रभु, अभिषेक हेतु तत्पर!\n\nइधर बहिन गंगा के तट पर देखें कैसा है जीवन,\nयमुना के तटपर चल देखें मुरली-धर का वृन्दावन!\nबहनों से मिलने को व्याकुल हुआ हृदय कैलाश पती! '\nशिव शंकर से कह बैठीं अनमनी हुई सी देवि सती!\n\nजान रहे थे शंभु कि जनों के दुख से जुडी जगत- जननी,\nजीव-जगत के हित- साधन को चल पडती मंगल करणी!\n'जैसी इच्छा, चलो प्रिये, आओ नंदी पर बैठो तुम,\nपंथ सुगम हो देवि, तुम्हारे साथ-साथ चलते हैं हम!'\n\nअटकाया डमरू त्रिशूल में ऊपर लटका ली झोली,\nवेष बदल कर निकल पडे, शंकर की वाणी यह बोली -\n'जहाँ जहाँ मैं वहाँ वहाँ मुझसे अभिन्न सहचारिणि तुम,\nहरसिद्धि, अंबा, कुमारिका, भाव तुम्हारे हैं अनगिन!\n\n'ग्राम-मगर के हर मन्दिर में नाम रूप नव- नव धरती!'\nहिम शिखरों के महादेव यों कहें,'अपर्णा हेमवती!\nमेकल सुता और कावेरी,याद कर रहीं तुम्हें सतत,\nयहाँ तुम्हारा मन व्याकुल हो उसी प्रेमवश हुआ विवश! '\n\nउतरे ऊँचे हिम-शिखरों से रम्य तलहटी में आये,\nघन तरुओं की हरीतिमा में प्रीतिपूर्वक बिलमाये!\nआगे बढते जन-जीवन को देख-देख कर हरषाते,\nनंदी पर माँ उमा विराजें, शिव डमरू को खनकाते!\n\nहँसा देख कर एक पथिक,'देखो रे कलियुग की माया,\nपति धरती पर पैदल चलता,चढी हुई ऊपर जाया!'\nरुकीं उमा उतरीं नंदी से, बोलीं,'बैठो परमेश्वर!\nमैं पैदल ही भली कि कोई जन उपहास न पाये कर!'\n\n'इच्छा पूरी होय तुम्हारी, 'शिव ने मान लिया झट से,\nनंदी पर चढ गये सहज ही अपने गजपट को साधे!\nआगे आगे चले जा रहे इस जन संकुल धरती पर,\nखेत और खलिहान, कार्य के उपक्रम में सब नारी नर!\n\nउँगली उनकी ओर उठा कर दिखा रहा था एक जना,\nकोमल नारी धरती पर, मुस्टंड बैल पर बैठ तना!'\n'देख लिया, सुन लिया?' खिन्न वे उतरे नंदी खडा रहा,\nउधर संकुचित पार्वती ने सुना कि जो कुछ कहा गया!\n\n'हम दोनों चढ चलें चलो, अब इसमें कुछ अन्यथा नहीं ।\nशंकर झोली टाँगे आगे फिर जग -जननि विराज रहीं!\nदोनों को ले मुदित हृदय से मंथर गति चलता नंदी,\nहरे खेत सजते धरती पर बजती चैन भरी बंसी!\n\n'कैसे निर्दय चढ बैठे हैं,स्वस्थ सबल दोनों प्राणी,\nबूढा बैल ढो रहा बोझा,उसकी पीर नहीं जानी!'\nह-सुन कर बढ गये लोग,हतबुद्धि उमा औ' शंभु खडे,\nकान हिलाता वृषभ ताकता दोनो के मुख, मौन धरे!\n\n'चलो, चलो रे नंदी, पैदल साथ साथ चलते हैं हम,\nसंभव है इससे ही समाधान पा जाये जन का मन!'\nजब शंकर से उस दिन बोलीं आदि शक्ति माँ धूमवती,\nचलो,जरा चल कर तो देखें कैसी है अब यह धरती!\n\nहा,हा हँसते लोग मिल गये उन्हें पंथ चलते-चलते,\nपुष्ट बैल है साथ देख ले. पर दोनों पैदल चलते,\nजड मति का ऐसा उदाहरण, और कहीं देखा है क्या?'\nवे तो चलते बने किन्तु, रह गये शिवा - शिव चक्कर खा!\n\n'कैसे भी तो चैन नहीं दुनिया को,देखा पार्वती\nअच्छा था उस कजरी वन में परम शान्ति से तुम रहतीं!'\n'सबकी अपनी-अपनी मति,क्यों सोच हो रहा देव, तुम्हें,\nउनको चैन कहाँ जो सबमें केवल त्रुटियाँ ही ढूँढे!\n\nदुनिया है यह यहाँ नहीं प्रतिबन्ध किसी की जिह्वा पर,\nचुभती बातें कहते ज्यों ही पा जाते कोई अवसर!\nअज्ञानी हैं नाथ, इन्हें कहने दो,जो भी ये समझें,\nनिरुद्विग्न रह वही करें हम, जो कि स्वयं को उचित लगे!\n\nकभी बुद्धि निर्मल होगी जो छलमाया में भरमाई!\nइनकी शुभ वृत्तियाँ जगाने मैं,हिमगिरि से चल आई,\nये अबोध अनजान निरे,दो क्षमा -दान हे परमेश्वर!\nजागें सद्- विवेक वर दे दो विषपायी हे,शिवशंकर! '\nभोले शंकर से बोलीं परमेश्वरि दुर्गा महाव्रती!\nअपनी कल्याणी करुणा से सिंचित करतीं यह जगती,\n\n","author":"प्रतिभा सक्सेना","title":"गौरी-शंकर \/ प्रतिभा सक्सेना"},{"poem":"गोरस की हाँडी कबहुँ बोरसी पे चढी नायँ,तीज-त्यौहार हू कढ़ाही रही छूछ ही,\nएकै बार पेट तो भराय दिन भरै माँझ रात पेट बाँधि काट लेव चुपैचाप ही,\nकइस दिन बिताय रहे जाके जगदीस मीत.साँच हैकि झूठ ही बनाय के सुनायो है,\nमीत हैं तो मिलबें की चाह नाहिं दीखी कबहुँ कैसो कठोर है करेजो जौन पायो है\n\nकौन भाँ ति सामनो करौंगो हौं दरिद्र -दीन बे तो द्वारका के नाथ सबै विधि लायक हैं\nखाली हाथ को हिलात जाय ठाड़ होऊँ,इहाँ भेंट को कुछू न पास कोऊ न सहायक है\nबाम्हनी ने चार मुठी चिवरा उधार माँगि,कपरा की पुटरी में दीन्ह गाँठ बाँधि के\nदेखियो सँभारिहौ ई बिखरि न जाय कहूँ कपरा पुरान तौन राखि लीजो साधि के\n\nतुम्हरे गुरु-भाई बे द्वारका के धीस \/ब्योहार इहैं उहाँ कुछू उहाँ भेंटिबे को चाहिजे,\nआगे को हाल जानि ह्वैहैं सहाय,पिया आज तो उहाँ की गैल तुरतै ही जाइए.\n\nभुज भरि भेंटे लाइ पाट पे बिठायो,नीर नैन भरि आयो देखि दीन दसा मीत की,\nपहिले ही आय, के उरिन होत एते दिन काहे को लगाय बलिहारी परतीत की\nलाजन के मारे कांख दाबे दुरावत हैं,भेंट नहीं पावत हैं भुज भरि नेह सों,\nखींचि लियो हाथ थाम लीन्हीं पुटरिया ई घट-घटकी जाने बात इनसों छिपात को\n\nवह रे सुदामा कइसी नियत तुम्हार जासों नियति तुम्हार आज ई दिन दिखायो हैं.\nमेरो भाग खाए की कसर चुकायबे को लै के पुटरिया आज मोर मीत आयो है.\nकाहे न देत जौन भेंट है हमार,इहै चाउर के कारनै हम राह देखिबे करी,\nअब तुम निपाट दीन व्याज और मूल विधना हू ने तुम्हार सबै भर पाई करी,\n\nदियो गुरु माई चबेना सपोटि गए भौजी के चिऊरा हू देत नहीं लालची,\nपहले उधारवारो को करजा चुकाइ देहु,पाछे मोर-तोर बात प्रीत-व्योहार की.\nअन्न-धन-धाम जौन अटके परे है इहै बाधा रही एक आजु पार करो भाव सों\nखींचि लई चिऊरन की पोट लै उछाह भरे भरि-भरि मूठी,बे चबाइ रहे चाव सों,\n\nसकिलि आईँ रुकमिनी,अकेल ना तुम्हार सबै, हम हू ना छोड़ी जौन है हमार भाग के\nछीनि लई,थोर-थोर रानिन ने बाँट लई,हमारो जो अहै अब राखौंगी साधि के\nहाय गजब,एक-एक मूठी पे एक लोक वारत हैं बाम्हन पे मीचि आँखि आपुनी,\nअइसे लीन भए और सबै बिसराय दियो हम जो इसारे समुझात रहे ना सुनी.\n\nमान-पान,भयो सबै भाँति सतकार पाइ बिदा भे सुदामा,आय ठाड़ भए द्वार पे,\nअब ना लगायो देर दुख ना उठायो मीत, अंतर की बात मोंसों बाँटि लियो आय के.\nसमुझै न विप्र कुछू चकियायो देखि रह्यो,मोहन की लीला,को पार कहाँ पाइये,\nबिदा भे सुदामा पछतात जात मारग में काहे मेहरारू की बातन में आइगे!\n\nपथ की थकान,ई पुरानो पदत्रान चलतई में घिसानो मार चुभो जात पायँ में\nचिउरा उधार के चुकाइबे परेंगे,और हाल ई मिलाप के ऊ पूछिंगे गाँव में!\nबावली है बाम्हनी,इहाँ की गैल ठेलि के लगाइ आस बैठी जिमि भाग फिरि जाइंगे\nलागी जा की आस रही कुछू मिलो नायँ घरनी की बात मानि जानेकाहे इहाँ आय गे,.\n\nजातइ,करारी डाँट ओहिका लगावत हौं,राज-पाट लायो हूं सो रखि ले सम्हालि के\nथोरो सो आपुनो उठाय सिर जीवत जो,सारो लै डारो द्वारका की गैल डारि के.\nकरत बिचार देखि रहे नए साज-बाज,कतहूँ ना दिखात रहे जीरन अवास जो\nहाय-हाय भूलि पंथ, फिरै उहाँ आय गयो,अब तो चार चाउर ही भेंट नहीं पास हो,\n\nविप्र पछिताय रह्यो,कहूँ निस्तार नाहिं,कान भरमात जइस टेरति है बाम्हनी\nअपुन छिपाय मुँह दुआरे से लौटि चले ताही पल दुपट्टा गहि खींचि लियो भामिनी.\nसारी की चींट फारि चोट आँगुरी पे बांधी जो, द्रौपदी को रिन उन चुकायो केहि भाँति सों\nब्याज सहित मूल, जो चबेना को वसूल करि आपुनो ही भाग राज बाँटि दियो चाव सों!\n\n","author":"प्रतिभा सक्सेना","title":"श्रीकृष्ण का न्याय \/ प्रतिभा सक्सेना"},{"poem":"तेरी कमाई में ओ,मेरे भइया कुछ तो है बहिनी का भाग,\nइक नया पैसा हजार रुपैया में,बस इतना कर दे निभाव,\n\nभौजी को गढ़वा दे  हीरे के गहने,कांच की चुरियाँ मोय,\nमइके इतना ही मान बहुत रे,तेरी तरक्की होय.\nबरस में दो दिन पाऊँ वो देहरी,इतना सा मन का चाव.\n\nये ही बहुत रे,चिठिया पठा दे आए जो तीज-तेवहार\nमइया औ बाबा किसके रहे रे,भइया से मइका हमार.\nफिर तो ये मेरा, तेरा वही घर, जीवन का ये ही हिसाब.\n\nमाँ जाए भाई सा दूजा न कोई,दरपन सा निहछल भाव.\nभइया की भेंटें ऐसा लगे मइया पठवा दिहिन है प्रसाद,\nसुख हो या दुख,गए मौसम के, रुख पर तेरा न बदला सुभाव.\n\nबचपन के सुख को जी लूँगी फिर से बाँधूँगी यादों की गाँठ,\nसंबल बनेंगी रँग से भरेंगी,जब भी जिया हो उचाट.\nदेखूँ तुझे सियरावे हिया, लागे बाबुल की छू ली छाँव.\n\n","author":"प्रतिभा सक्सेना","title":"बहिनी का भाग \/ प्रतिभा सक्सेना"},{"poem":"बिटवा को माय ने बिगारि दियो कइस\nदुइ बच्चन को बाप ह्वै छटूलो बनो जात है!\nका कहै मरद जात कहै खिसियाय जात,\nआपुनी जो बात होय मिरची लगि जात है!\n\nपेट नाहीं भरत तो कहूँ मन कहाँ ते लगे\nभइया के बुलाये जबै मैके चली जात है,\nदेख लेओ ढंग हम अभै दिखलाय देत\nअम्माँ के सामैं और सिर चढ़ि जात हैं\n\nमारे जल्दी के गरम चाय में मूँ डाल दियो\nसासू देख लीन मुस्काति है बहुरिया\nकइस चाय दई वाको मुँहै मार जरौ जाय,\nपलेट में उँडेल ठंडाय दे बहुरिया!\n\nपियाला की चहा तो पलेट में उँडेल दई,\nभागि आई उहाँ ते तुरंत सासु यू न कहें,\nफूँक मार-मार के पियाय दे बहुरिया!\n\nहमको तो दफ़तर जाये का देर होइ जाई,\nअभै तो नहाय का है.काहे ना नहात हो?\nकाहे से कि गमछा किसउ ने कहूँ डारि दियो,\nतुरत ना पोंछे हमका ठंडी लगि जात हौ!\n\nगमछा तो लाय के थमाय दीजो बाद में\nपहिल ताता पानी पहुँचाय दे बहुरिया ।\n\nगमछा थमाय भागि आई कहूँ कहि न दें,\nसाबुन लगाय अन्हबाय दे बहुरिया ।\n\nबड़ी देर लागि तहाँ झांकेउ न कहें न कहूँ\nउहका तेल-बुकवा लगाय दे बहुरिया!\nएतन में कान सुन्यो हमरी बुस्सट्ट कहाँ\nदौरि घबराय धरि दीन्ह और भागि आये\n\nकहूँ सास बोलि उठें हमका तो जोर परी\nबटन खोलि वाको पहिराय दे बहुरिया!\n\nथारी खाना दियो आपै खालिंगे बैठि\nहम तो दूर बैठि के अगोरत रसुइया,\nदार में नोन थोरो फीको है,हम लाय दियो\nदारि देउ नेक तुहै हमरी कटुरिया\nहम समुझायो हमका कइस अंजाद परी\nया को सबाद तुम्हें आपुनो हिसाब करि\n\nएतन में सासु माय बोलि परी काहे नाहिं\nनेक नोन डरि के मिलाय दे बहुरिया!\nचुटकी भर नोन डारि भागि आये झट्ट सानी\nउनको का ठिकानो कहै  मो ही सो कहें लाग\nकौर कौर करके खबाय दे बहुरिया!\n\nमर्दुअन के संगे सनीमा देखि आये जौन\nमोर पूत हाय मार कैसो थकाइ गा,\nआँखिन में नींद भरी कैसी झुकाय रहीं.\nजाके तू बिछौना बिछाय दे बहुरिया!\nचट्ट पट्ट भागि आई सासु माँ इहै न कहैं\nलोरी गाय-गाय के सुबाय दे बहुरिया\n\nई लिख ततैया केर छत्ता में हाथ दियो\nदेखि लीजो दौरि-दौरि आय डंक मरिहैं\nबिलैया के जैसे खिसियाय नोचें खंबन का,\nलरिकन का जत्था खौखियाय दौरि परिहै,\n\nलिखि कै धर्यो है,दिखावन की हिम्मत नाहिं,\nजाही से परकासन की गुस्ताखी नाहीं करिहौं\nकेहू के चिढ़ाबो नाहीं,थोरो सो विनोदभाव\nनाहीं आच्छेप मैं साखी दै कहत हौं\n\nकाटन को दौरि जनि परे इहां पुरुस वृंद\nतासे पहिले ही हौं तो माफ़ी मांगि लैत हों!\nलंबी है गाथा सासु-माँ तुम्हार पुत्तर की\nआगे कबहुँ कहिवे आज चुप्पै रहि लेत हौं!\n\n","author":"प्रतिभा सक्सेना","title":"चुप्पै रहि लेत हौं \/ प्रतिभा सक्सेना"},{"poem":"पीछे छूटि गई सारी भीर-भार!\nअब तो उतरि गो सैलाब,\nजी में काहे की हरास,\nलै जात नहीं केऊ का उधार!\n\nसँवारि दये बच्चा,\nनिभाइ दियो कुनबा,\nअब बार फँसे चाँदी के तार!\n\nझेली छाँह-धूप सारी,\nराह पूरी करि डारी,\nथोरो बच्यो सो भी होय जाई पार!\n\nसही लागे सोई करिबे,\nआपुन सिर उठाय जीबै!\nकेऊ और से लगइबे ना गुहार!\n\nमोरे आपुने हैं सारे\nकोई बूढ़ कोई बारे,\nबाँट लेई सारो दुख सुख सबार!\n\nजौ लौं जियैये राम,\nखाली बैठिबो हराम,\nना केऊ की दया की दरकार!\n\nदीन नाहीं हुइबे,\nमलीन नाहीं हुइबे,\nकुछु जादा नहीं चाहिबो हमार!\n\nकोऊ पछितावा नहीं,\nअँसुअन की भाखा नहीं,\nविरथा नाहीं गयो जीवन हमार!\n\nआपुन पावनो लै लीन्हों,\nहुइ पायो सो कर दीन्हो!\nअब तो सामने ही होई लिखवार!\n\nमोरी जोत ना धुँधुआय,\nपूरी भभके औ बुझि जाय!\nप्रभु से ऐही बस विनती हमार\n\n","author":"प्रतिभा सक्सेना","title":"मोरी जोत ना धुँधुआय \/ प्रतिभा सक्सेना"},{"poem":"मोहे टी.वी. मँगाय दे मैं टिविया पे राजी!\nजा पै होइ रँगवारो टीवी करौं ओही से सादी!\n\nकाला और सुपेद न भावै,टीवी बस रंगवारो,\nबिना रँगन को मजा न आवे तुमहू नेक विचारो!\nछैल-छबीली फर्वट छोरी दो करवाय मुनादी\n\nमरद चलेगा लंबा-नाटा काला-गोरा कोई,\nमोटा पातर,मूँछ-निमूछा फरक पड़े ना कोई!\nदिन भर बाहर रहै मरद,रौनक टीवी से हाँ,जी!\n\nबंदर जैसा हो कोई, जा की महरारू सुन्दर,\nहर देखैवाले के हिय मां हूक उठै रह रह कर!\nसरत लगा ले कोई चाहे,हौं ही जितिहौं बाजी!\n\nपढ़ी-लिखी तो नहीं खास पर समझूँ ढाई आखर,\nउइसे ही सब कहें सयानी,का होई पोथी पढ़\nज्यादा पढी-लिखी छोरी तो लगे सभी की दादी!\n\nजइस खुदा जी खुदै देत सक्कर खोरेन का सक्कर,\nहमरा भी हुइ जाई कलर टीवी वाले सों चक्कर\nटी.वी.वाला राजी तो फिन का कर लेई काजी!\n\n","author":"प्रतिभा सक्सेना","title":"मोहे टी.वी. मँगाय दे \/ प्रतिभा सक्सेना"}]