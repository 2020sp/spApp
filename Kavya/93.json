[{"poem":"तमाम उम्र मैं इक अजनबी के घर में रहा । \nसफ़र न करते हुए भी किसी सफ़र में रहा ।\n\nवो जिस्म ही था जो भटका किया ज़माने में, \nहृदय तो मेरा हमेशा तेरी डगर में रहा । \n\nतू ढूँढ़ता था जिसे जा के बृज के गोकुल में, \nवो श्याम तो किसी मीरा की चश्मे-तर में रहा । \n\nवो और ही थे जिन्हें थी ख़बर सितारों की, \nमेरा ये देश तो रोटी की ही ख़बर में रहा । \n\nहज़ारों रत्न थे उस जौहरी की झोली में, \nउसे कुछ भी न मिला जो अगर-मगर में रहा ।\n\n","author":"गोपालदास \"नीरज\"","title":"तमाम उम्र मैं इक अजनबी के घर में रहा \/ गोपालदास \"नीरज\""},{"poem":"हम तेरी चाह में, ऐ यार! वहाँ तक पहुँचे । \nहोश ये भी न जहाँ है कि कहाँ तक पहुँचे ।\n\nइतना मालूम है, ख़ामोश है सारी महफ़िल, \nपर न मालूम, ये ख़ामोशी कहाँ तक पहुँचे ।\n\nवो न ज्ञानी ,न वो ध्यानी, न बिरहमन, न वो शेख, \nवो कोई और थे जो तेरे मकाँ तक पहुँचे । \n\nएक इस आस पे अब तक है मेरी बन्द जुबाँ, \nकल को शायद मेरी आवाज़ वहाँ तक पहुँचे । \n\nचाँद को छूके चले आए हैं विज्ञान के पंख, \nदेखना ये है कि इन्सान कहाँ तक पहुँचे ।\n\n","author":"गोपालदास \"नीरज\"","title":"हम तेरी चाह में, ऐ यार ! वहाँ तक पहुँचे \/ गोपालदास \"नीरज\""},{"poem":"अब तो मज़हब कोई ऐसा भी चलाया जाए।\nजिसमें इंसान को इंसान बनाया जाए। \n\nजिसकी ख़ुशबू से महक जाय पड़ोसी का भी घर\nफूल इस क़िस्म का हर सिम्त खिलाया जाए। \n\nआग बहती है यहाँ गंगा में झेलम में भी\nकोई बतलाए कहाँ जाके नहाया जाए। \n\nप्यार का ख़ून हुआ क्यों ये समझने के लिए\nहर अँधेरे को उजाले में बुलाया जाए। \n\nमेरे दुख-दर्द का तुझ पर हो असर कुछ ऐसा\nमैं रहूँ भूखा तो तुझसे भी न खाया जाए। \n\nजिस्म दो होके भी दिल एक हों अपने ऐसे\nमेरा आँसु तेरी पलकों से उठाया जाए। \n\nगीत उन्मन है, ग़ज़ल चुप है, रूबाई है दुखी\nऐसे माहौल में ‘नीरज’ को बुलाया जाए।\n\n","author":"गोपालदास \"नीरज\"","title":"अब तो मज़हब कोई ऐसा भी चलाया जाए \/ गोपालदास \"नीरज\""},{"poem":"दूर से दूर तलक एक भी दरख्त न था|\nतुम्हारे घर का सफ़र इस क़दर सख्त न था।\n\nइतने मसरूफ़ थे हम जाने के तैयारी में,\nखड़े थे तुम और तुम्हें देखने का वक्त न था।\n\nमैं जिस की खोज में ख़ुद खो गया था मेले में,\nकहीं वो मेरा ही एहसास तो कमबख्त न था।\n\nजो ज़ुल्म सह के भी चुप रह गया न ख़ौल उठा,\nवो और कुछ हो मगर आदमी का रक्त न था।\n\nउन्हीं फ़क़ीरों ने इतिहास बनाया है यहाँ,\nजिन पे इतिहास को लिखने के लिए वक्त न था।\n\nशराब कर के पिया उस ने ज़हर जीवन भर,\nहमारे शहर में 'नीरज' सा कोई मस्त न था।\n\n","author":"गोपालदास \"नीरज\"","title":"दूर से दूर तलक एक भी दरख्त न था \/ गोपालदास \"नीरज\""},{"poem":"गुमनामियों मे रहना, नहीं है कबूल मुझको\nचलना नहीं गवारा, बस साया बनके पीछे..\n\nवो दिल मे ही छिपा है, सब जानते हैं लेकिन\nक्यूं भागते फ़िरते हैं, दायरो-हरम के पीछे..\n\nअब “दोस्त” मैं कहूं या, उनको कहूं मैं “दुश्मन”\nजो मुस्कुरा रहे हैं,खंजर छुपा के अपने पीछे..\n\nतुम चांद बनके जानम, इतराओ चाहे जितना\nपर उसको याद रखना, रोशन हो जिसके पीछे..\n\nवो बदगुमा है खुद को, समझे खुशी का कारण\nकि मैं चह-चहा रहा हूं, अपने खुदा के पीछे..\n\nइस ज़िन्दगी का मकसद, तब होगा पूरा “नीरज”\nजब लोग याद करके, मुस्कायेंगे तेरे पीछे..\n\n","author":"गोपालदास \"नीरज\"","title":"पीछे \/ गोपालदास \"नीरज\""},{"poem":"है बहुत अंधियार अब सूरज निकलना चाहिए\nजिस तरह से भी हो ये मौसम बदलना चाहिए\n\nरोज़ जो चेहरे बदलते है लिबासों की तरह\nअब जनाज़ा ज़ोर से उनका निकलना चाहिए\n\nअब भी कुछ लोगो ने बेची है न अपनी आत्मा\nये पतन का सिलसिला कुछ और चलना चाहिए\n\nफूल बन कर जो जिया वो यहाँ मसला गया\nजीस्त को फ़ौलाद के साँचे में ढलना चाहिए\n\nछिनता हो जब तुम्हारा हक़ कोई उस वक़्त तो\nआँख से आँसू नहीं शोला निकलना चाहिए\n\nदिल जवां, सपने जवाँ, मौसम जवाँ, शब् भी जवाँ\nतुझको मुझसे इस समय सूने में मिलना चाहिए\n\n","author":"गोपालदास \"नीरज\"","title":"है बहुत अंधियार अब सूरज निकलना चाहिये \/ गोपालदास \"नीरज"},{"poem":"अब के सावन में शरारत ये मेरे साथ हुई \nमेरा घर छोड़ के कुल शहर में बरसात हुई |\n\nआप मत पूछिये क्या हम पे 'सफ़र में गुज़री?\nआज तक हमसे हमारी न मुलाकात हुई |\n\nहर गलत मोड़ पे टोका है किसी ने मुझको \nएक आवाज़ तेरी जब से मेरे साथ हुई |\n\nमैंने सोचा कि मेरे देश की हालत क्या है \nएक क़ातिल से तभी मेरी मुलाक़ात हुई |\n\n","author":"गोपालदास \"नीरज\"","title":"अब के सावन में शरारत \/ गोपालदास \"नीरज\""},{"poem":"जब चले जाएंगे लौट के सावन की तरह ,\nयाद आएंगे प्रथम प्यार के चुम्बन की तरह |\n\nज़िक्र जिस दम भी छिड़ा उनकी गली में मेरा \nजाने शरमाए वो क्यों गांव की दुल्हन की तरह |\n\nकोई कंघी न मिली जिससे सुलझ पाती वो \nजिन्दगी उलझी रही ब्रह्म के दर्शन की तरह |\n\nदाग मुझमें है कि तुझमें यह पता तब होगा ,\nमौत जब आएगी कपड़े लिए धोबन की तरह |\n\nहर किसी शख्स की किस्मत का यही है किस्सा ,\nआए राजा की तरह ,जाए वो निर्धन की तरह |\n\nजिसमें इन्सान के दिल की न हो धड़कन की नीरज '\nशायरी तो है वह अखबार की कतरन की तरह |\n\n","author":"गोपालदास \"नीरज\"","title":"प्रथम प्यार के चुम्बन की तरह \/ गोपालदास \"नीरज\""},{"poem":"जितना कम सामान रहेगा\nउतना सफ़र आसान रहेगा\n\nजितनी भारी गठरी होगी\nउतना तू हैरान रहेगा\n\nउससे मिलना नामुमक़िन है\nजब तक ख़ुद का ध्यान रहेगा\n\nहाथ मिलें और दिल न मिलें\nऐसे में नुक़सान रहेगा\n\nजब तक मन्दिर और मस्जिद हैं\nमुश्क़िल में इन्सान रहेगा\n\n‘नीरज’ तो कल यहाँ न होगा\nउसका गीत-विधान रहेगा\n\n","author":"गोपालदास \"नीरज\"","title":"जितना कम सामान रहेगा \/ गोपालदास \"नीरज\""},{"poem":"दूर से दूर तलक एक भी दरख्त न था|\nतुम्हारे घर का सफ़र इस क़दर सख्त न था।\n\nइतने मसरूफ़ थे हम जाने के तैयारी में,\nखड़े थे तुम और तुम्हें देखने का वक्त न था।\n\nमैं जिस की खोज में ख़ुद खो गया था मेले में,\nकहीं वो मेरा ही एहसास तो कमबख्त न था।\n\nजो ज़ुल्म सह के भी चुप रह गया न ख़ौल उठा,\nवो और कुछ हो मगर आदमी का रक्त न था।\n\nउन्हीं फ़क़ीरों ने इतिहास बनाया है यहाँ,\nजिन पे इतिहास को लिखने के लिए वक्त न था।\n\nशराब कर के पिया उस ने ज़हर जीवन भर,\nहमारे शहर में 'नीरज' सा कोई मस्त न था।\n\n","author":"गोपालदास \"नीरज\"","title":"दूर से दूर तलक एक भी दरख्त न था \/ गोपालदास \"नीरज\""},{"poem":"\nजन्म मरण \nसमय की गति के \nहैं दो चरण \n\nवो हैं अकेले \nदूर खडे होकर \nदेखें जो मेले \n\nमेरी जवानी \nकटे हुये पंखों की  \nएक निशानी \n\nहे स्वर्ण केशी \nभूल न यौवन है \nपंछी विदेशी  \n\nवो है अपने \nदेखें हो मैने जैसे \nझूठे सपने\n\nकिससे कहें \nसब के सब दुख \nखुद ही सहें \n\nहे अनजानी \nजीवन की कहानी \nकिसने जानी\n\n","author":"गोपालदास \"नीरज\"","title":"हाइकु \/ गोपालदास \"नीरज\""},{"poem":"धनिकों के तो धन हैं लाखों \nमुझ निर्धन के धन बस तुम हो! \n\nकोई पहने माणिक माल\nकोई लाल जुड़ावे\nकोई रचे महावर मेंहदी \nमुतियन मांग भरावे \n\nसोने वाले चांदी वाले \nपानी वाले पत्थर वाले \nतन के तो लाखों सिंगार हैं \nमन के आभूषण बस तुम हो! \n\nधनिकों के तो धन हैं लाखों \nमुझ निर्धन के धन बस तुम हो! \n\nकोई जावे पुरी द्वारिका \nकोई ध्यावे काशी \nकोई तपे त्रिवेणी संगम \nकोई मथुरा वासी \n\nउत्तर-दक्खिन, पूरब-पच्छिम \nभीतर बाहर, सब जग जाहर \nसंतों के सौ-सौ तीरथ हैं \nमेरे वृन्दावन बस तुम हो!\n\nधनिकों के तो धन हैं लाखों \nमुझ निर्धन के धन बस तुम हो! \n\nकोई करे गुमान रूप पर \nकोई बल पर झूमे \nकोई मारे डींग ज्ञान की\nकोई धन पर घूमे \n\nकाया-माया, जोरू-जाता \nजस-अपजस, सुख-दुःख, त्रिय-तापा\nजीता मरता जग सौ विधि से \nमेरे जन्म-मरण बस तुम हो!\n\nधनिकों के तो धन हैं लाखों \nमुझ निर्धन के धन बस तुम हो!\n\n","author":"गोपालदास \"नीरज\"","title":"धनिकों के तो धन हैं लाखों \/ गोपालदास \"नीरज\""},{"poem":"आँसू जब सम्मानित होंगे, मुझको याद किया जाएगा\nजहाँ प्रेम का चर्चा होगा, मेरा नाम लिया जाएगा\n\nमान-पत्र मैं नहीं लिख सका, राजभवन के सम्मानों का\nमैं तो आशिक़ रहा जन्म से, सुंदरता के दीवानों का\nलेकिन था मालूम नहीं ये, केवल इस ग़लती के कारण\nसारी उम्र भटकने वाला, मुझको शाप दिया जाएगा\n\nखिलने को तैयार नहीं थी, तुलसी भी जिनके आँगन में\nमैंने भर-भर दिए सितारे, उनके मटमैले दामन में\nपीड़ा के संग रास रचाया, आँख भरी तो झूम के गाया\nजैसे मैं जी लिया किसी से, क्या इस तरह जिया जाएगा\n\nकाजल और कटाक्षों पर तो, रीझ रही थी दुनिया सारी\nमैंने किंतु बरसने वाली, आँखों की आरती उतारी\nरंग उड़ गए सब सतरंगी, तार-तार हर साँस हो गई\nफटा हुआ यह कुर्ता अब तो, ज़्यादा नहीं सिया जाएगा\n\nजब भी कोई सपना टूटा, मेरी आँख वहाँ बरसी है\nतड़पा हूँ मैं जब भी कोई, मछली पानी को तरसी है\nगीत दर्द का पहला बेटा, दुख है उसका खेल-खिलौना\nकविता तब मीरा होगी जब, हँसकर ज़हर पिया जाएगा\n\n","author":"गोपालदास \"नीरज\"","title":"मेरा नाम लिया जाएगा \/ गोपालदास \"नीरज\""},{"poem":"\nइसीलिए तो नगर-नगर बदनाम हो गये मेरे आँसू \nमैं उनका हो गया कि जिनका कोई पहरेदार नहीं था|\n\nजिनका दुःख लिखने की ख़ातिर \nमिली न इतिहासों को स्याही,\nक़ानूनों को नाखुश करके \nमैंने उनकी भरी गवाही \n\nजले उमर-भर फिर भी जिनकी \nअर्थी उठी अँधेरे में ही,\nखुशियों की नौकरी छोड़कर \nमैं उनका बन गया सिपाही \n\nपदलोभी आलोचक कैसे करता दर्द पुरस्कृत मेरा \nमैंने जो कुछ गाया उसमें करुणा थी श्रृंगार नहीं था|\n\nमैंने चाहा नहीं कि कोई \nआकर मेरा दर्द बंटाये,\nबस यह ख़्वाहिश रही कि-\nमेरी उमर ज़माने को लग जाये,\n\nचमचम चूनर-चोली पर तो \nलाखों ही थे लिखने वाले,\nमेरी मगर ढिठाई मैंने \nफटी कमीज़ों के गुन गाये,\n\nइसका ही यह फल है शायद कल जब मैं निकला दुनिया में \nतिल भर ठौर मुझे देने को मरघट तक तैयार नहीं था|\n\nकोशिश भी कि किन्तु हो सका \nमुझसे यह न कभी जीवन में,\nइसका साथी बनूँ जेठ में \nउससे प्यार करूँ सावन में,\n\nजिसको भी अपनाया उसकी \nयाद संजोई मन में ऐसे \nकोई साँझ सुहागिन दिया \nबाले ज्यों तुलसी पूजन में,\n\nफिर भी मेरे स्वप्न मर गये अविवाहित केवल इस कारण \nमेरे पास सिर्फ़ कुंकुम था, कंगन पानीदार नहीं था|\n\nदोषी है तो बस इतनी ही \nदोषी है मेरी तरुणाई,\nअपनी उमर घटाकर मैंने \nहर आँसू की उमर बढ़ाई,\n\nऔर गुनाह किया है कुछ तो \nइतना सिर्फ़ गुनाह किया है \nलोग चले जब राजभवन को \nमुझको याद कुटी की आई \n\nआज भले कुछ भी कह लो तुम, पर कल विश्व कहेगा सारा \nनीरज से पहले गीतों में सब कुछ था पर प्यार नहीं था|\n\n","author":"गोपालदास \"नीरज\"","title":"इसीलिए तो नगर -नगर \/ गोपालदास \"नीरज"},{"poem":"जब भी इस शहर में कमरे से मैं बाहर निकला,\nमेरे स्वागत को हर एक जेब से खंजर निकला ।\n\nतितलियों फूलों का लगता था जहाँ पर मेला,\nप्यार का गाँव वो बारूद का दफ़्तर निकला ।\n\nडूब कर जिसमे उबर पाया न मैं जीवन भर, \nएक आँसू का वो कतरा तो समुंदर निकला ।\n\nमेरे होठों पे दुआ उसकी जुबाँ पे ग़ाली,\nजिसके अन्दर जो छुपा था वही बाहर निकला ।\n\nज़िंदगी भर मैं जिसे देख कर इतराता रहा,\nमेरा सब रूप वो मिट्टी की धरोहर निकला ।\n\nवो तेरे द्वार पे हर रोज़ ही आया लेकिन,\nनींद टूटी तेरी जब हाथ से अवसर निकला ।\n\nरूखी रोटी भी सदा बाँट के जिसने खाई,\nवो भिखारी तो शहंशाहों से बढ़ कर निकला ।\n\nक्या अजब है इंसान का दिल भी 'नीरज'\nमोम निकला ये कभी तो कभी पत्थर निकला ।\n\n","author":"गोपालदास \"नीरज\"","title":"जब भी इस शहर में कमरे से मैं बाहर निकला \/ गोपालदास \"नीरज"},{"poem":"है बहुत अंधियार अब सूरज निकलना चाहिए\nजिस तरह से भी हो ये मौसम बदलना चाहिए\n\nरोज़ जो चेहरे बदलते है लिबासों की तरह\nअब जनाज़ा ज़ोर से उनका निकलना चाहिए\n\nअब भी कुछ लोगो ने बेची है न अपनी आत्मा\nये पतन का सिलसिला कुछ और चलना चाहिए\n\nफूल बन कर जो जिया वो यहाँ मसला गया\nजीस्त को फ़ौलाद के साँचे में ढलना चाहिए\n\nछिनता हो जब तुम्हारा हक़ कोई उस वक़्त तो\nआँख से आँसू नहीं शोला निकलना चाहिए\n\nदिल जवां, सपने जवाँ, मौसम जवाँ, शब् भी जवाँ\nतुझको मुझसे इस समय सूने में मिलना चाहिए\n\n","author":"गोपालदास \"नीरज\"","title":"है बहुत अंधियार अब सूरज निकलना चाहिये \/ गोपालदास \"नीरज"},{"poem":"स्वप्न झरे फूल से,\nमीत चुभे शूल से,\nलुट गये सिंगार सभी बाग़ के बबूल से,\nऔर हम खड़े-खड़े बहार देखते रहे\nकारवां गुज़र गया, गुबार देखते रहे!\n\nनींद भी खुली न थी कि हाय धूप ढल गई,\nपाँव जब तलक उठे कि ज़िन्दगी फिसल गई,\nपात-पात झर गये कि शाख़-शाख़ जल गई,\nचाह तो निकल सकी न, पर उमर निकल गई,\nगीत अश्क़ बन गए,\nछंद हो दफ़न गए,\nसाथ के सभी दिऐ धुआँ-धुआँ पहन गये,\nऔर हम झुके-झुके,\nमोड़ पर रुके-रुके\nउम्र के चढ़ाव का उतार देखते रहे\nकारवां गुज़र गया, गुबार देखते रहे।\n\nक्या शबाब था कि फूल-फूल प्यार कर उठा,\nक्या सुरूप था कि देख आइना मचल उठा\nइस तरफ जमीन और आसमां उधर उठा,\nथाम कर जिगर उठा कि जो मिला नज़र उठा,\nएक दिन मगर यहाँ,\nऐसी कुछ हवा चली,\nलुट गयी कली-कली कि घुट गयी गली-गली,\nऔर हम लुटे-लुटे,\nवक्त से पिटे-पिटे,\nसाँस की शराब का खुमार देखते रहे\nकारवां गुज़र गया, गुबार देखते रहे।\n\nहाथ थे मिले कि जुल्फ चाँद की सँवार दूँ,\nहोंठ थे खुले कि हर बहार को पुकार दूँ,\nदर्द था दिया गया कि हर दुखी को प्यार दूँ,\nऔर साँस यूँ कि स्वर्ग भूमी पर उतार दूँ,\nहो सका न कुछ मगर,\nशाम बन गई सहर,\nवह उठी लहर कि दह गये किले बिखर-बिखर,\nऔर हम डरे-डरे,\nनीर नयन में भरे,\nओढ़कर कफ़न, पड़े मज़ार देखते रहे\nकारवां गुज़र गया, गुबार देखते रहे!\n\nमाँग भर चली कि एक, जब नई-नई किरन,\nढोलकें धुमुक उठीं, ठुमक उठे चरण-चरण,\nशोर मच गया कि लो चली दुल्हन, चली दुल्हन,\nगाँव सब उमड़ पड़ा, बहक उठे नयन-नयन,\nपर तभी ज़हर भरी,\nग़ाज एक वह गिरी,\nपुंछ गया सिंदूर तार-तार हुई चूनरी,\nऔर हम अजान से,\nदूर के मकान से,\nपालकी लिये हुए कहार देखते रहे।\nकारवां गुज़र गया, गुबार देखते रहे।\n\n","author":"गोपालदास \"नीरज\"","title":"कारवां गुज़र गया \/ गोपालदास \"नीरज\""},{"poem":"\nछिप-छिप अश्रु बहाने वालों, मोती व्यर्थ बहाने वालों\nकुछ सपनों के मर जाने से, जीवन नहीं मरा करता है\n\nसपना क्या है, नयन सेज पर\nसोया हुआ आँख का पानी\nऔर टूटना है उसका ज्यों\nजागे कच्ची नींद जवानी\nगीली उमर बनाने वालों, डूबे बिना नहाने वालों\nकुछ पानी के बह जाने से, सावन नहीं मरा करता है\n\nमाला बिखर गयी तो क्या है\nखुद ही हल हो गयी समस्या\nआँसू गर नीलाम हुए तो\nसमझो पूरी हुई तपस्या\nरूठे दिवस मनाने वालों, फटी कमीज़ सिलाने वालों\nकुछ दीपों के बुझ जाने से, आँगन नहीं मरा करता है\n\nखोता कुछ भी नहीं यहाँ पर\nकेवल जिल्द बदलती पोथी\nजैसे रात उतार चांदनी \nपहने सुबह धूप की धोती\nवस्त्र बदलकर आने वालों! चाल बदलकर जाने वालों!\nचन्द खिलौनों के खोने से बचपन नहीं मरा करता है।\n\nलाखों बार गगरियाँ फूटीं,\nशिकन न आई पनघट पर,\nलाखों बार किश्तियाँ डूबीं,\nचहल-पहल वो ही है तट पर,\nतम की उमर बढ़ाने वालों! लौ की आयु घटाने वालों!\nलाख करे पतझर कोशिश पर उपवन नहीं मरा करता है।\n\nलूट लिया माली ने उपवन,\nलुटी न लेकिन गन्ध फूल की,\nतूफानों तक ने छेड़ा पर,\t\nखिड़की बन्द न हुई धूल की,\nनफरत गले लगाने वालों! सब पर धूल उड़ाने वालों!\nकुछ मुखड़ों की नाराज़ी से दर्पन नहीं मरा करता है!\n\n","author":"गोपालदास \"नीरज\"","title":"छिप-छिप अश्रु बहाने वालों \/ गोपालदास \"नीरज\""},{"poem":"धरा को उठाओ, गगन को झुकाओ\n\nदिये से मिटेगा न मन का अंधेरा\nधरा को उठाओ, गगन को झुकाओ!\n\nबहुत बार आई-गई यह दिवाली\nमगर तम जहां था वहीं पर खड़ा है,\nबहुत बार लौ जल-बुझी पर अभी तक\nकफन रात का हर चमन पर पड़ा है,\nन फिर सूर्य रूठे, न फिर स्वप्न टूटे\nउषा को जगाओ, निशा को सुलाओ!\nदिये से मिटेगा न मन का अंधेरा\nधरा को उठाओ, गगन को झुकाओ!\n\nसृजन शान्ति के वास्ते है जरूरी\nकि हर द्वार पर रोशनी गीत गाये\nतभी मुक्ति का यज्ञ यह पूर्ण होगा,\nकि जब प्यार तलावार से जीत जाये,\nघृणा बढ रही है, अमा चढ़ रही है\nमनुज को जिलाओ, दनुज को मिटाओ!\nदिये से मिटेगा न मन का अंधेरा\nधरा को उठाओ, गगन को झुकाओ!\n\nबड़े वेगमय पंख हैं रोशनी के\nन वह बंद रहती किसी के भवन में,\nकिया क़ैद जिसने उसे शक्ति छल से\nस्वयं उड़ गया वह धुंआ बन पवन में,\nन मेरा-तुम्हारा सभी का प्रहर यह\nइसे भी बुलाओ, उसे भी बुलाओ!\nदिये से मिटेगा न मन का अंधेरा\nधरा को उठाओ, गगन को झुकाओ!\n\nमगर चाहते तुम कि सारा उजाला\nरहे दास बनकर सदा को तुम्हारा,\nनहीं जानते फूस के गेह में पर\nबुलाता सुबह किस तरह से अंगारा,\nन फिर अग्नि कोई रचे रास इससे\nसभी रो रहे आँसुओं को हंसाओ!\nदिये से मिटेगा न मन का अंधेरा\nधरा को उठाओ, गगन को झुकाओ!\n\n","author":"गोपालदास \"नीरज\"","title":"धरा को उठाओ, गगन को झुकाओ \/ गोपालदास \"नीरज\""},{"poem":"अंधियार ढल कर ही रहेगा \n\nआंधियां चाहें उठाओ,\nबिजलियां चाहें गिराओ,\nजल गया है दीप तो अंधियार ढल कर ही रहेगा।\n\nरोशनी पूंजी नहीं है, जो तिजोरी में समाये,\nवह खिलौना भी न, जिसका दाम हर गाहक लगाये,\nवह पसीने की हंसी है, वह शहीदों की उमर है,\nजो नया सूरज उगाये जब तड़पकर तिलमिलाये,\nउग रही लौ को न टोको,\nज्योति के रथ को न रोको,\nयह सुबह का दूत हर तम को निगलकर ही रहेगा।\nजल गया है दीप तो अंधियार ढल कर ही रहेगा।\n\nदीप कैसा हो, कहीं हो, सूर्य का अवतार है वह,\nधूप में कुछ भी न, तम में किन्तु पहरेदार है वह,\nदूर से तो एक ही बस फूंक का वह है तमाशा,\nदेह से छू जाय तो फिर विप्लवी अंगार है वह,\nव्यर्थ है दीवार गढना,\nलाख लाख किवाड़ जड़ना,\nमृतिका के हांथ में अमरित मचलकर ही रहेगा।\nजल गया है दीप तो अंधियार ढल कर ही रहेगा।\n\nहै जवानी तो हवा हर एक घूंघट खोलती है,\nटोक दो तो आंधियों की बोलियों में बोलती है,\nवह नहीं कानून जाने, वह नहीं प्रतिबन्ध माने,\nवह पहाड़ों पर बदलियों सी उछलती डोलती है,\nजाल चांदी का लपेटो,\nखून का सौदा समेटो,\nआदमी हर कैद से बाहर निकलकर ही रहेगा।\nजल गया है दीप तो अंधियार ढल कर ही रहेगा।\n\nवक्त को जिसने नहीं समझा उसे मिटना पड़ा है,\nबच गया तलवार से तो फूल से कटना पड़ा है,\nक्यों न कितनी ही बड़ी हो, क्यों न कितनी ही कठिन हो,\nहर नदी की राह से चट्टान को हटना पड़ा है,\nउस सुबह से सन्धि कर लो,\nहर किरन की मांग भर लो,\nहै जगा इन्सान तो मौसम बदलकर ही रहेगा।\nजल गया है दीप तो अंधियार ढल कर ही रहेगा।\n\n","author":"गोपालदास \"नीरज\"","title":"अंधियार ढल कर ही रहेगा \/ गोपालदास \"नीरज\""},{"poem":"अंधियारा जिससे शरमाये, \nउजियारा जिसको ललचाये, \nऐसा दे दो दर्द मुझे तुम \nमेरा गीत दिया बन जाये! \n\nइतने छलको अश्रु थके हर \nराहगीर के चरण धो सकूं, \nइतना निर्धन करो कि हर \nदरवाजे पर सर्वस्व खो सकूं \n\nऐसी पीर भरो प्राणों में \nनींद न आये जनम-जनम तक, \nइतनी सुध-बुध हरो कि \nसांवरिया खुद बांसुरिया बन जायें! \n\nऐसा दे दो दर्द मुझे तुम \nमेरा गीत दिया बन जाये!! \n\nघटे न जब अंधियार, करे \nतब जलकर मेरी चिता उजेला, \nपहला शव मेरा हो जब \nनिकले मिटने वालों का मेला \n\nपहले मेरा कफन पताका \nबन फहरे जब क्रान्ति पुकारे, \nपहले मेरा प्यार उठे जब \nअसमय मृत्यु प्रिया बन जाये! \n\nऐसा दे दो दर्द मुझे तुम \nमेरा गीत दिया बन जाये!! \n\nमुरझा न पाये फसल न कोई \nऐसी खाद बने इस तन की, \nकिसी न घर दीपक बुझ पाये \nऐसी जलन जले इस मन की \n\nभूखी सोये रात न कोई \nप्यासी जागे सुबह न कोई, \nस्वर बरसे सावन आ जाये \nरक्त गिरे, गेहूँउग आये! \n\nऐसा दे दो दर्द मुझे तुम \nमेरा गीत दिया बन जाये!! \n\nबहे पसीना जहाँ, वहाँ \nहरयाने लगे नई हरियाली, \nगीत जहाँ गा आय, वहाँ \nछा जाय सूरज की उजियाली \n\nहँस दे मेरा प्यार जहाँ \nमुसका दे मेरी मानव-ममता \nचन्दन हर मिट्टी हो जाय \nनन्दन हर बगिया बन जाये। \n\nऐसा दे दो दर्द मुझे तुम \nमेरा गीत दिया बन जाये!! \n\nउनकी लाठी बने लेखनी \nजो डगमगा रहे राहों पर, \nहृदय बने उनका सिंघासन \nदेश उठाये जो बाहों पर \n\nश्रम के कारण चूम आई \nवह धूल करे मस्तक का टीका, \nकाव्य बने वह कर्म, कल्पना- \nसे जो पूर्व क्रिया बन जाये! \n\nऐसा दे दो दर्द मुझे तुम \nमेरा गीत दिया बन जाये!! \n\nमुझे श्राप लग जाये, न दौङूं \nजो असहाय पुकारों पर मैं, \nआँखे ही बुझ जायें, बेबेसी \nदेखूँ अगर बहारों पर मैं \n\nटूटे मेरे हाथ न यदि यह \nउठा सकें गिरने वालों को \nमेरा गाना पाप अगर \nमेरे होते मानव मर जाय! \n\nऐसा दे दो दर्द मुझे तुम \nमेरा गीत दिया बन जाये!!\n\n","author":"गोपालदास \"नीरज\"","title":"मेरा गीत दिया बन जाए \/ गोपालदास \"नीरज\""},{"poem":"मैं तूफ़ानों मे चलने का आदी हूं..\nतुम मत मेरी मंजिल आसान करो..\n\nहैं फ़ूल रोकते, काटें मुझे चलाते..\nमरुस्थल, पहाड चलने की चाह बढाते..\nसच कहता हूं जब मुश्किलें ना होती हैं..\nमेरे पग तब चलने मे भी शर्माते..\nमेरे संग चलने लगें हवायें जिससे..\nतुम पथ के कण-कण को तूफ़ान करो..\n\nमैं तूफ़ानों मे चलने का आदी हूं..\nतुम मत मेरी मंजिल आसान करो..\n\nअंगार अधर पे धर मैं मुस्काया हूं..\nमैं मर्घट से ज़िन्दगी बुला के लाया हूं..\nहूं आंख-मिचौनी खेल चला किस्मत से..\nसौ बार म्रत्यु के गले चूम आया हूं..\nहै नहीं स्वीकार दया अपनी भी..\nतुम मत मुझपर कोई एह्सान करो..\n\nमैं तूफ़ानों मे चलने का आदी हूं..\nतुम मत मेरी मंजिल आसान करो.. \n\nशर्म के जल से राह सदा सिंचती है..\nगती की मशाल आंधी मैं ही हंसती है..\nशोलो से ही श्रिंगार पथिक का होता है..\nमंजिल की मांग लहू से ही सजती है..\nपग में गती आती है, छाले छिलने से..\nतुम पग-पग पर जलती चट्टान धरो.. \n\nमैं तूफ़ानों मे चलने का आदी हूं..\nतुम मत मेरी मंजिल आसान करो.. \n\nफूलों से जग आसान नहीं होता है..\nरुकने से पग गतीवान नहीं होता है..\nअवरोध नहीं तो संभव नहीं प्रगती भी..\nहै नाश जहां निर्मम वहीं होता है..\nमैं बसा सुकून नव-स्वर्ग “धरा” पर जिससे..\nतुम मेरी हर बस्ती वीरान करो.. \n\nमैं तूफ़ानों मे चलने का आदी हूं..\nतुम मत मेरी मंजिल आसान करो.. \n\nमैं पन्थी तूफ़ानों मे राह बनाता..\nमेरा दुनिया से केवल इतना नाता..\nवेह मुझे रोकती है अवरोध बिछाकर..\nमैं ठोकर उसे लगाकर बढ्ता जाता..\nमैं ठुकरा सकूं तुम्हें भी हंसकर जिससे..\nतुम मेरा मन-मानस पाशाण करो.. \n\nमैं तूफ़ानों मे चलने का आदी हूं..\nतुम मत मेरी मंजिल आसान करो..\n\n","author":"गोपालदास \"नीरज\"","title":"मैं तूफ़ानों मे चलने का आदी हूं \/ गोपालदास \"नीरज\""},{"poem":"दूर से दूर तलक एक भी दरख्त न था|\nतुम्हारे घर का सफ़र इस क़दर सख्त न था।\n\nइतने मसरूफ़ थे हम जाने के तैयारी में,\nखड़े थे तुम और तुम्हें देखने का वक्त न था।\n\nमैं जिस की खोज में ख़ुद खो गया था मेले में,\nकहीं वो मेरा ही एहसास तो कमबख्त न था।\n\nजो ज़ुल्म सह के भी चुप रह गया न ख़ौल उठा,\nवो और कुछ हो मगर आदमी का रक्त न था।\n\nउन्हीं फ़क़ीरों ने इतिहास बनाया है यहाँ,\nजिन पे इतिहास को लिखने के लिए वक्त न था।\n\nशराब कर के पिया उस ने ज़हर जीवन भर,\nहमारे शहर में 'नीरज' सा कोई मस्त न था।\n\n","author":"गोपालदास \"नीरज\"","title":"दूर से दूर तलक एक भी दरख्त न था \/ गोपालदास \"नीरज\""},{"poem":"तब मानव कवि बन जाता है!\nजब उसको संसार रुलाता,\nवह अपनों के समीप जाता,\nपर जब वे भी ठुकरा देते\nवह निज मन के सम्मुख आता,\nपर उसकी दुर्बलता पर जब मन भी उसका मुस्काता है!\nतब मानव कवि बन जाता है!\n\n","author":"गोपालदास \"नीरज\"","title":"मानव कवि बन जाता है \/ गोपालदास \"नीरज\""},{"poem":"जीवन जहाँ खत्म हो जाता!\nउठते-गिरते,\nजीवन-पथ पर\nचलते-चलते,\nपथिक पहुँच कर,\nइस जीवन के चौराहे पर,\nक्षणभर रुक कर,\nसूनी दृष्टि डाल सम्मुख जब पीछे अपने नयन घुमाता!\nजीवन वहाँ ख़त्म हो जाता!\n\n","author":"गोपालदास \"नीरज\"","title":"जीवन जहाँ \/ गोपालदास \"नीरज\""},{"poem":"अब तुम्हारा प्यार भी मुझको नहीं स्वीकार प्रेयसि!\nचाहता था जब हृदय बनना तुम्हारा ही पुजारी,\nछीनकर सर्वस्व मेरा तब कहा तुमने भिखारी,\nआँसुओं से रात दिन मैंने चरण धोये तुम्हारे,\nपर न भीगी एक क्षण भी चिर निठुर चितवन तुम्हारी,\nजब तरस कर आज पूजा-भावना ही मर चुकी है,\nतुम चलीं मुझको दिखाने भावमय संसार प्रेयसि!\nअब तुम्हारा प्यार भी मुझको नहीं स्वीकार प्रेयसि!\n\nभावना ही जब नहीं तो व्यर्थ पूजन और अर्चन,\nव्यर्थ है फिर देवता भी, व्यर्थ फिर मन का समर्पण,\nसत्य तो यह है कि जग में पूज्य केवल भावना ही,\nदेवता तो भावना की तृप्ति का बस एक साधन,\nतृप्ति का वरदान दोनों के परे जो-वह समय है,\nजब समय ही वह न तो फिर व्यर्थ सब आधार प्रेयसि!\nअब तुम्हारा प्यार भी मुझको नहीं स्वीकार प्रेयसि!\n\nअब मचलते हैं न नयनों में कभी रंगीन सपने,\nहैं गये भर से थे जो हृदय में घाव तुमने,\nकल्पना में अब परी बनकर उतर पाती नहीं तुम,\nपास जो थे हैं स्वयं तुमने मिटाये चिह्न अपने,\nदग्ध मन में जब तुम्हारी याद ही बाक़ी न कोई,\nफिर कहाँ से मैं करूँ आरम्भ यह व्यापार प्रेयसि!\nअब तुम्हारा प्यार भी मुझको नहीं स्वीकार प्रेयसि!\n\nअश्रु-सी है आज तिरती याद उस दिन की नजर में,\nथी पड़ी जब नाव अपनी काल तूफ़ानी भँवर में,\nकूल पर तब हो खड़ीं तुम व्यंग मुझ पर कर रही थीं,\nपा सका था पार मैं खुद डूबकर सागर-लहर में,\nहर लहर ही आज जब लगने लगी है पार मुझको,\nतुम चलीं देने मुझे तब एक जड़ पतवार प्रेयसि!\nअब तुम्हारा प्यार भी मुझको नहीं स्वीकार प्रेयसि!\n\n","author":"गोपालदास \"नीरज\"","title":"अब तुम्हारा प्यार भी \/ गोपालदास \"नीरज\""},{"poem":"कितनी अतृप्ति है...\n\nकितनी अतृप्ति है जीवन में?\nमधु के अगणित प्याले पीकर,\nकहता जग तृप्त हुआ जीवन,\nमुखरित हो पड़ता है सहसा,\nमादकता से कण-कण प्रतिक्षण,\nपर फिर विष पीने की इच्छा क्यों जागृत होती है मन में?\nकवि का विह्वल अंतर कहता, पागल, अतृप्ति है जीवन में।\n\n","author":"गोपालदास \"नीरज\"","title":"कितनी अतृप्ति है \/ गोपालदास \"नीरज\""},{"poem":"जी उठे शायद शलभ इस आस में\nरात भर रो रो, दिया जलता रहा।\n\nथक गया जब प्रार्थना का पुण्य, बल,\nसो गयी जब साधना होकर विफल,\nजब धरा ने भी नहीं धीरज दिया,\nव्यंग जब आकाश ने हँसकर किया,\nआग तब पानी बनाने के लिए-\nरात भर रो रो, दिया जलता रहा।\n\nजी उठे शायद शलभ इस आस में\nरात भर रो रो, दिया जलता रहा।\n\nबिजलियों का चीर पहने थी दिशा,\nआँधियों के पर लगाये थी निशा,\nपर्वतों की बाँह पकड़े था पवन,\nसिन्धु को सिर पर उठाये था गगन,\nसब रुके, पर प्रीति की अर्थी लिये,\nआँसुओं का कारवाँ चलता रहा।\n\nजी उठे शायद शलभ इस आस में\nरात भर रो रो, दिया जलता रहा।\n\nकाँपता तम, थरथराती लौ रही,\nआग अपनी भी न जाती थी सही,\nलग रहा था कल्प-सा हर एक पल\nबन गयी थीं सिसकियाँ साँसे विकल,\nपर न जाने क्यों उमर की डोर में\nप्राण बँध तिल तिल सदा गलता रहा?\n\nजी उठे शायद शलभ इस आस में\nरात भर रो रो, दिया जलता रहा।\n\nसो मरण की नींद निशि फिर फिर जगी,\nशूल के शव पर कली फिर फिर उगी,\nफूल मधुपों से बिछुड़कर भी खिला,\nपंथ पंथी से भटककर भी चला\nपर बिछुड़ कर एक क्षण को जन्म से\nआयु का यौवन सदा ढलता रहा।\n\nजी उठे शायद शलभ इस आस में\nरात भर रो रो, दिया जलता रहा।\n\nधूल का आधार हर उपवन लिये,\nमृत्यु से श्रृंगार हर जीवन किये,\nजो अमर है वह न धरती पर रहा,\nमर्त्य का ही भार मिट्टी ने सहा,\nप्रेम को अमरत्व देने को मगर,\nआदमी खुद को सदा छलता रहा।\n\nजी उठे शायद शलभ इस आस में\nरात भर रो रो, दिया जलता रहा।\n\n","author":"गोपालदास \"नीरज\"","title":"दिया जलता रहा \/ गोपालदास \"नीरज\""},{"poem":"अब तो मज़हब कोई ऐसा भी चलाया जाए।\nजिसमें इंसान को इंसान बनाया जाए।\n\nजिसकी ख़ुशबू से महक जाय पड़ोसी का भी घर\nफूल इस क़िस्म का हर सिम्त खिलाया जाए।\n\nआग बहती है यहाँ गंगा में झेलम में भी \nकोई बतलाए कहाँ जाके नहाया जाए।\n\nप्यार का ख़ून हुआ क्यों ये समझने के लिए \nहर अँधेरे को उजाले में बुलाया जाए।\n\nमेरे दुख-दर्द का तुझ पर हो असर कुछ ऐसा\nमैं रहूँ भूखा तो तुझसे भी न खाया जाए।\n\nजिस्म दो होके भी दिल एक हों अपने ऐसे \nमेरा आँसु तेरी पलकों से उठाया जाए।\n\nगीत उन्मन है, ग़ज़ल चुप है, रूबाई है दुखी\nऐसे माहौल में ‘नीरज’ को बुलाया जाए।\n\n","author":"गोपालदास \"नीरज\"","title":"अब तो मज़हब \/ गोपालदास \"नीरज\""},{"poem":"आज मदहोश  हुआ जाए रे, मेरा मन मेरा मन मेरा मन\nबिना ही बात  मुस्कुराये  रे , मेरा  मन  मेरा  मन  मेरा  मन \n\nओ री  कली , सजा  तू  डोली \nओ  री  लहर , पहना  तू  पायल \nओ  री  नदी , दिखा  तू  दर्पण \nओ  री  किरण  ओढा  तू  आँचल \nइक  जोगन  हैं बनी आज दुल्हन\nआओ  उड़  जाए  कही  बन  के  पवन \nआज  मदहोश  हुआ  जाए  रे , मेरा  मन  मेरा  मन  मेरा   मन \nशरारत  करने  को  ललचाये  रे, मेरा मन मेरा मन मेरा मन\n\nये, यहाँ  हमे  ज़माना  देखे , आओ  चलो  कही  छुप  जाए \nभीगा  भीगा  नशीला  दिन  है , कैसे  कहो  प्यासे  रह  पाये \nतू  मेरी  मैं  हू  तेरा , तेरी  कसम \nमैं  तेरी  तू  हैं  मेरा , मेरी  कसम \nआज   मदहोश  हुआ   जाए  रे , मेरा  मन  मेरा  मन  मेरा  मन \nशरारत करने को  ललचाये  रे , मेरा  मन  मेरा  मन मेरा    मन \n\nरोम  रोम बहे  सुर  धारा , अंग  अंग  बजे  शहनाई \nजीवन  सारा  मिला  एक  पल  मी , जाने  कैसी  घड़ी  ये  आयी \nछू  लिया  आज  मैंने  सारा  गगन \nनाचे  मन  आज  मोरा  छूम  छनन \nआज  मदहोश  हुआ  जाए  रे , मेरा  मन  मेरा  मन  मेरा  मन \nशरारत  करने  को  ललचाये  रे , मेरा  मन  मेरा  मन  मेरा  मन\n\n","author":"गोपालदास \"नीरज\"","title":"आज मदहोश हुआ जाए रे \/ गोपालदास \"नीरज\""},{"poem":"अभी न जाओ प्राण! प्राण में प्यास शेष है,\nप्यास शेष है,\n\nअभी बरुनियों के कुञ्जों मैं छितरी छाया,\nपलक-पात पर थिरक रही रजनी की माया,\nश्यामल यमुना सी पुतली के कालीदह में,\nअभी रहा फुफकार नाग बौखल बौराया,\nअभी प्राण-बंसीबट में बज रही बंसुरिया,\nअधरों के तट पर चुम्बन का रास शेष है।\nअभी न जाओ प्राण! प्राण में प्यास शेष है।\nप्यास शेष है।\n\nअभी स्पर्श से सेज सिहर उठती है, क्षण-क्षण,\nगल-माला के फूल-फूल में पुलकित कम्पन,\nखिसक-खिसक जाता उरोज से अभी लाज-पट,\nअंग-अंग में अभी अनंग-तरंगित-कर्षण,\nकेलि-भवन के तरुण दीप की रूप-शिखा पर,\nअभी शलभ के जलने का उल्लास शेष है।\nअभी न जाओ प्राण! प्राण में प्यास शेष है,\nप्यास शेष है।\n\nअगरु-गंध में मत्त कक्ष का कोना-कोना,\nसजग द्वार पर निशि-प्रहरी सुकुमार सलोना,\nअभी खोलने से कुनमुन करते गृह के पट\nदेखो साबित अभी विरह का चन्द्र -खिलौना,\nरजत चांदनी के खुमार में अंकित अंजित-\nआँगन की आँखों में नीलाकाश शेष है।\nअभी न जाओ प्राण! प्राण में प्यास शेष है,\nप्यास शेष है।\n\nअभी लहर तट के आलिंगन में है सोई,\nअलिनी नील कमल के गन्ध गर्भ में खोई,\nपवन पेड़ की बाँहों पर मूर्छित सा गुमसुम,\nअभी तारकों से मदिरा ढुलकाता कोई,\nएक नशा-सा व्याप्त सकल भू के कण-कण पर,\nअभी सृष्टि में एक अतृप्ति-विलास शेष है।\nअभी न जाओ प्राण! प्राण में प्यास शेष है,\nप्यास शेष है।\n\nअभी मृत्यु-सी शांति पड़े सूने पथ सारे,\nअभी न उषा ने खोले प्राची के द्वारे,\nअभी मौन तरु-नीड़, सुप्त पनघट, नौकातट,\nअभी चांदनी के न जगे सपने निंदियारे,\nअभी दूर है प्रात, रात के प्रणय-पत्र में-\nबहुत सुनाने सुनने को इतिहास शेष है।\nअभी न जाओ प्राण! प्राण में प्यास शेष है,\nप्यास शेष है॥\n\n","author":"गोपालदास \"नीरज\"","title":"अभी न जाओ प्राण! \/ गोपालदास \"नीरज\""},{"poem":"तन की हवस मन को गुनाहगार बना देती है\nबाग के बाग़ को बीमार  बना   देती     है\nभूखे  पेटों   को  देशभक्ति   सिखाने  वालो\nभूख  इन्सान को  गद्दार  बना   देती   है\n\n","author":"गोपालदास \"नीरज\"","title":"तन की हवस \/ गोपालदास \"नीरज\""},{"poem":"अंतिम बूँद बची मधु को अब जर्जर प्यासे घट जीवन में।\nमधु की लाली से रहता था जहाँविहँसता सदा सबेरा,\nमरघट है वह मदिरालय अब घिरा मौत का सघन अंधेरा,\nदूर गए वे पीने वाले जो मिट्टी के जड़ प्याले में-\nडुबो दिया करते थे हँसकर भाव हृदय का 'मेरा-तेरा',\nरूठा वह साकी भी जिसने लहराया मधु-सिन्धु नयन में।\nअंतिम बूँद बची मधु को अब जर्जर प्यासे घट जीवन में।।\nअब न गूंजती है कानों में पायल की मादक ध्वनि छम छम,\nअब न चला करता है सम्मुख जन्म-मरण सा प्यालों का क्रम,\nअब न ढुलकती है अधरों से अधरों पर मदिरा की धारा,\nजिसकी गति में बह जाता था, भूत भविष्यत का सब भय, भ्रम,\nटूटे वे भुजबंधन भी अब मुक्ति स्वयं बंधती थी जिन में।\nजीवन की अंतिम आशा सी एक बूँद जो बाकी केवल,\nसंभव है वह भी न रहे जब ढुलके घट में काल-हलाहल,\nयह भी संभव है कि यही मदिरा की अंतिम बूँद सुनहली-\nज्वाला बन कर खाक बना दे जीवन के विष की कटु हलचल,\nक्योंकि आखिरी बूँद छिपाकर अंगारे रखती दामन में\nअंतिम बूँद बची मधु की अब जर्जर प्यासे घट जीवन में।\nजब तक बाकी एक बूँद है तब तक घट में भी मादकता,\nमधु से धुलकर ही तो निखरा करती प्याले की सुन्दरता,\nजब तक जीवित आस एक भी तभी तलक साँसों में भी गति,\nआकर्षण से हीन कभी क्या जी पाई जग में मानवता?\nनींद खुला करती जीवन की आकर्षण की छाँह शरण में।\nअंतिम बूँद बची मधु की अब जर्जर प्यासे घट जीवन में।।\nआज हृदय में जाग उठी है वह व्याकुल तृष्णा यौवन की,\nइच्छा होती है पी डालूं बूँद आखिरी भी जीवन की,\nअधरों तक ले जाकर प्याला किन्तु सोच यह रुक जाता हूँ,\nइसके बाद चलेगी कैसे गति प्राणों के श्वास-पवन को,\nऔर कौन होगा साथी जो बहलाए मन दिन दुर्दिन में।\nअंतिम बूँद बची मधु की अब जर्जर प्यासे घट जीवन में॥\nमानव! यह वह बूँद कि जिस पर जीवन का सर्वस्व निछावर,\nइसकी मादकता के सम्मुख लज्जित मुग्धा का मधु-केशर,\nयह वह सुख की साँस आखिरी जिसके सम्मुख हेय अमरता-\nयह वह जीवन ज्योति-किरण जो चीर दिया करती तम का घर,\nअस्तु इसे पी जा मुस्कुराकर मुस्काए चिर तृषा मरण में।\nअंतिम बूँद बची मधु की अब जर्जर प्यासे घट जीवन में॥\nकिन्तु जरा रुक ऐसे ही यह बूँद मधुरतम मत पी जाना;\nइसमें वह मादकता है जो पीकर जगबनता दीवाना,\nइससे इसमें वह जीवन विष की एक बूँद तू और मिला ले,\nसीख सके जिससे हँस हँसकर मधु के संग विष भी अपनाना,\nमधु विष दोनों ही झरते हैं जीवन के विस्तृत आँगन में।\nअंतिम बूँद बची मधु की अब जर्जर प्यासे घट जीवन में॥\n\n","author":"गोपालदास \"नीरज\"","title":"अंतिम बूँद \/ गोपालदास \"नीरज\""},{"poem":"अब बुलाऊँ भी तुम्हें तो तुम न आना!\nटूट जाए शीघ्र जिससे आस मेरी\nछूट जाए शीघ्र जिससे साँस मेरी,\nइसलिए यदि तुम कभी आओ इधर तो\nद्वार तक आकर हमारे लौट जाना!\nअब बुलाऊँ भी तुम्हें...!!\n\nदेख लूं मैं भी कि तुम कितने निठुर हो,\nकिस कदर इन आँसुओं से बेखबर हो,\nइसलिए जब सामने आकर तुम्हारे\nमैं बहाऊँ अश्रु तो तुम मुस्कुराना।\nअब बुलाऊँ भी तुम्हें...!!\n\nजान लूं मैं भी कि तुम कैसे शिकारी,\nचोट कैसी तीर की होती तुम्हारी,\nइसलिए घायल हृदय लेकर खड़ा हूँ\nलो लगाओ साधकर अपना निशाना!\nअब बुलाऊँ भी तुम्हें...!!\n\nएक भी अरमान रह जाए न मन में,\nऔ, न बचे एक भी आँसू नयन में,\nइसलिए जब मैं मरूं तब तुम घृणा से\nएक ठोकर लाश में मेरी लगाना!\nअब बुलाऊँ भी तुम्हें...!!\n\n","author":"गोपालदास \"नीरज\"","title":"अब बुलाऊँ भी तुम्हें \/ गोपालदास \"नीरज\""},{"poem":"जलाओ दिए पर रहे ध्यान इतना \nअँधेरा धरा पर कहीं रह न जाए।\n\nनई ज्योति के धर नए पंख झिलमिल, \nउड़े मर्त्य मिट्टी गगन स्वर्ग छू ले, \nलगे रोशनी की झड़ी झूम ऐसी, \nनिशा की गली में तिमिर राह भूले, \nखुले मुक्ति का वह किरण द्वार जगमग, \nऊषा जा न पाए, निशा आ ना पाए\nजलाओ दिए पर रहे ध्यान इतना \nअँधेरा धरा पर कहीं रह न जाए। \n\nसृजन है अधूरा अगर विश्व  भर में, \nकहीं भी किसी द्वार पर है उदासी, \nमनुजता नहीं पूर्ण तब तक बनेगी, \nकि जब तक लहू के लिए भूमि प्यासी, \nचलेगा सदा नाश का खेल यूँ ही, \nभले ही दिवाली यहाँ रोज आए\nजलाओ दिए पर रहे ध्यान इतना \nअँधेरा धरा पर कहीं रह न जाए। \n\nमगर दीप की दीप्ति से सिर्फ जग में, \nनहीं मिट सका है धरा का अँधेरा, \nउतर क्यों न आयें नखत सब नयन के, \nनहीं कर सकेंगे ह्रदय में उजेरा, \nकटेंगे तभी यह अँधरे घिरे अब, \nस्वयं धर मनुज दीप का रूप आए\nजलाओ दिए पर रहे ध्यान इतना \nअँधेरा धरा पर कहीं रह न जाए।\n\n","author":"गोपालदास \"नीरज\"","title":"जलाओ दिए पर रहे ध्यान इतना \/ गोपालदास \"नीरज\""},{"poem":"बूढ़े अंबर से माँगो मत पानी\nमत टेरो भिक्षुक को कहकर दानी\nधरती की तपन न हुई अगर कम तो\nसावन का मौसम आ ही जाएगा\n\nमिट्टी का तिल-तिलकर जलना ही तो\nउसका कंकड़ से कंचन होना है\nजलना है नहीं अगर जीवन में तो\nजीवन मरीज का एक बिछौना है\nअंगारों को मनमानी करने दो\nलपटों को हर शैतानी करने दो\nसमझौता न कर लिया गर पतझर से\nआँगन फूलों से छा ही जाएगा।\nबूढ़े अंबर से...\n\nवे ही मौसम को गीत बनाते जो\nमिज़राब पहनते हैं विपदाओं की\nहर ख़ुशी उन्हीं को दिल देती है जो\nपी जाते हर नाख़ुशी हवाओं की\nचिंता क्या जो टूटा हर सपना है\nपरवाह नहीं जो विश्व न अपना है\nतुम ज़रा बाँसुरी में स्वर फूँको तो\nपपीहा दरवाजे गा ही जाएगा।\nबूढ़े अंबर से...\n\nजो ऋतुओं की तक़दीर बदलते हैं\nवे कुछ-कुछ मिलते हैं वीरानों से\nदिल तो उनके होते हैं शबनम के\nसीने उनके बनते चट्टानों से\nहर सुख को हरजाई बन जाने दो,\nहर दु:ख को परछाई बन जाने दो,\nयदि ओढ़ लिया तुमने ख़ुद शीश कफ़न,\nक़ातिल का दिल घबरा ही जाएगा।\nबूढ़े अंबर से...\n\nदुनिया क्या है, मौसम की खिड़की पर\nसपनों की चमकीली-सी चिलमन है,\nपरदा गिर जाए तो निशि ही निशि है\nपरदा उठ जाए तो दिन ही दिन है,\nमन के कमरों के दरवाज़े खोलो\nकुछ धूप और कुछ आँधी में डोलो\nशरमाए पाँव न यदि कुछ काँटों से\nबेशरम समय शरमा ही जाएगा।\nबूढ़े अंबर से...\n\n","author":"गोपालदास \"नीरज\"","title":"बेशरम समय शरमा ही जाएगा \/ गोपालदास \"नीरज\""},{"poem":"विश्व चाहे या न चाहे,\nलोग समझें या न समझें,\nआ गए हैं हम यहाँ तो गीत गाकर ही उठेंगे।\n\nहर नज़र ग़मगीन है, हर होठ ने धूनी रमाई,\nहर गली वीरान जैसे हो कि बेवा की कलाई,\nख़ुदकुशी कर मर रही है रोशनी तब आँगनों में\nकर रहा है आदमी जब चाँद-तारों पर चढ़ाई,\nफिर दियों का दम न टूटे,\nफिर किरण को तम न लूटे,\nहम जले हैं तो धरा को जगमगा कर ही उठेंगे।\nविश्व चाहे या न चाहे...\n\nहम नहीं उनमें हवा के साथ जिनका साज़ बदले,\nसाज़ ही केवल नहीं अंदाज़-औ-आवाज़ बदले,\nउन फ़कीरों-सिरफिरों के हमसफ़र हम, हमउम्र हम,\nजो बदल जाएँ अगर तो तख़्त बदले ताज बदले,\nतुम सभी कुछ काम कर लो,\nहर तरह बदनाम कर लो,\nहम कहानी प्यार की पूरी सुनाकर ही उठेंगे।\nविश्व चाहे या न चाहे...\n\nनाम जिसका आँक गोरी हो गई मैली सियाही,\nदे रहा है चाँद जिसके रूप की रोकर गवाही,\nथाम जिसका हाथ चलना सीखती आँधी धरा पर\nहै खड़ा इतिहास जिसके द्वार पर बनकर सिपाही,\nआदमी वह फिर न टूटे,\nवक़्त फिर उसको न लूटे,\nजिन्दगी की हम नई सूरत बनाकर ही उठेंगे।\nविश्व चाहे या न चाहे...\n\nहम न अपने आप ही आए दुखों के इस नगर में,\nथा मिला तेरा निमंत्रण ही हमें आधे सफ़र में,\nकिन्तु फिर भी लौट जाते हम बिना गाए यहाँ से\nजो सभी को तू बराबर तौलता अपनी नज़र में,\nअब भले कुछ भी कहे तू,\nखुश कि या नाखुश रहे तू,\nगाँव भर को हम सही हालत बताकर ही उठेंगे।\nविश्व चाहे या न चाहे...\n\nइस सभा की साज़िशों से तंग आकर, चोट खाकर\nगीत गाए ही बिना जो हैं गए वापिस मुसाफ़िर\nऔर वे जो हाथ में मिज़राब पहने मुश्‍किलों की\nदे रहे हैं जिन्दगी के साज़ को सबसे नया स्वर,\nमौर तुम लाओ न लाओ,\nनेग तुम पाओ न पाओ,\nहम उन्हें इस दौर का दूल्हा बनाकर ही उठेंगे।\nविश्व चाहे या न चाहे...\n\n","author":"गोपालदास \"नीरज\"","title":"विश्व चाहे या न चाहे \/ गोपालदास \"नीरज\""},{"poem":"ज़िन्दगी न तृप्ति है, न प्यास है\nक्योंकि पिया दूर है न पास है।\nबढ़ रहा शरीर, आयु घट रही,\nचित्र बन रहा लकीर मिट रही,\nआ रहा समीप लक्ष्य के पथिक,\nराह किन्तु दूर दूर हट रही,\nइसलिए सुहागरात के लिए\nआँखों में न अश्रु है, न हास है।\nज़िन्दगी न तृप्ति है, न प्यास है\nक्योंकि पिया दूर है न पास है।\n\nगा रहा सितार, तार रो रहा,\nजागती है नींद, विश्व सो रहा,\nसूर्य पी रहा समुद्र की उमर,\nऔर चाँद बूँद बूँद हो रहा,\nइसलिए सदैव हँस रहा मरण,\nइसलिए सदा जनम उदास है।\nज़िन्दगी न तृप्ति है, न प्यास है\nक्योंकि पिया दूर है न पास है।\n\nबूँद गोद में लिए अंगार है,\nहोठ पर अंगार के तुषार है,\nधूल में सिंदूर फूल का छिपा,\nऔर फूल धूल का सिंगार है,\nइसलिए विनाश है सृजन यहाँ\nइसलिए सृजन यहाँ विनाश है।\nज़िन्दगी न तृप्ति है, न प्यास है\nक्योंकि पिया दूर है न पास है।\n\nध्यर्थ रात है अगर न स्वप्न है,\nप्रात धूर, जो न स्वप्न भग्न है,\nमृत्यु तो सदा नवीन ज़िन्दगी,\nअन्यथा शरीर लाश नग्न है,\nइसलिए अकास पर ज़मीन है,\nइसलिए ज़मीन पर अकास है।\nज़िन्दगी न तृप्ति है, न प्यास है\nक्योंकि पिया दूर है न पास है।\n\nदीप अंधकार से निकल रहा,\nक्योंकि तम बिना सनेह जल रहा,\nजी रही सनेह मृत्यु जी रही,\nक्योंकि आदमी अदेह ढल रहा,\nइसलिए सदा अजेय धूल है,\nइसलिए सदा विजेय श्वास है।\nज़िन्दगी न तृप्ति है, न प्यास है\nक्योंकि पिया दूर है न पास है।\n\n","author":"गोपालदास \"नीरज\"","title":"पिया दूर है न पास है \/ गोपालदास \"नीरज\""},{"poem":"काल बादलों से धुल जाए वह मेरा इतिहास नहीं है!\nगायक जग में कौन गीत जो मुझ सा गाए,\nमैंने तो केवल हैं ऐसे गीत बनाए,\nकंठ नहीं, गाती हैं जिनको पलकें गीली,\nस्वर-सम जिनका अश्रु-मोतिया, हास नहीं है!\nकाल बादलों से......!\n\nमुझसे ज्यादा मस्त जगत में मस्ती जिसकी,\nऔर अधिक आजाद अछूती हस्ती किसकी,\nमेरी बुलबुल चहका करती उस बगिया में,\nजहाँ सदा पतझर, आता मधुमास नहीं है!\nकाल बादलों से......!\n\nकिसमें इतनी शक्ति साथ जो कदम धर सके,\nगति न पवन की भी जो मुझसे होड़ कर सके,\nमैं ऐसे पथ का पंथी हूँ जिसको क्षण भर,\nमंजिल पर भी रुकने का अवकाश नहीं है!\nकाल बादलों से......!\n\nकौन विश्व में है जिसका मुझसे सिर ऊँचा?\nअभ्रंकष यह तुंग हिमालय भी तो नीचा,\nक्योंकि खुले हैं मेरे लोचन उस दुनिया में,\nजहाँ धरा तो है लेकिन आकाश नहीं है!\nकाल बादलों से......!\n\n","author":"गोपालदास \"नीरज\"","title":"मेरा इतिहास नहीं है \/ गोपालदास \"नीरज\""},{"poem":"बहुत दिनों तक हुआ प्रणय का रास वासना के आंगन में,\nबहुत दिनों तक चला तृप्ति-व्यापार तृषा के अवगुण्ठन में,\nअधरों पर धर अधर बहुत दिन तक सोई बेहोश जवानी,\nबहुत दिनों तक बंधी रही गति नागपाश से आलिंगन में,\nआज किन्तु जब जीवन का कटु सत्य मुझे ललकार रहा है\nकैसे हिले नहीं सिंहासन मेरे चिर उन्नत यौवन का।\nबन्द करो मधु की रस-बतियां, जाग उठा अब विष जीवन का॥\n\nमेरी क्या मजाल थी जो मैं मधु में निज अस्तित्व डुबाता,\nजग के पाप और पुण्यों की सीमा से ऊपर उठ जाता,\nकिसी अदृश्य शक्ति की ही यह सजल प्रेरणा थी अन्तर में,\nप्रेरित हो जिससे मेरा व्यक्तित्व बना खुद का निर्माता,\nजीवन का जो भी पग उठता गिरता है जाने-जनजाने,\nवह उत्तर है केवल मन के प्रेरित-भाव-अभाव-प्रश्न का।\nबन्द करो मधु की रस-बतियां, जाग उठा अब विष जीवन का॥\n\nजिसने दे मधु मुझे बनाया था पीने का चिर अभ्यासी,\nआज वही विष दे मुझको देखता कि तृष्णा कितनी प्यासी,\nकरता हूं इनकार अगर तो लज्जित मानवता होती है,\nअस्तु मुझे पीना ही होगा विष बनकर विष का विश्वासी,\nऔर अगर है प्यास प्रबल, विश्वास अटल तो यह निश्चित है\nकालकूट ही यह देगा शुभ स्थान मुझे शिव के आसन का।\nबन्द करो मधु की रस-बतियां, जाग उठा अब विष जीवन का॥\n\nआज पिया जब विष तब मैंने स्वाद सही मधु का पाया है,\nनीलकंठ बनकर ही जग में सत्य हमेशा मुस्काया है,\nसच तो यह है मधु-विष दोनों एक तत्व के भिन्न नाम दो\nधर कर विष का रूप, बहुत संभव है, फिर मधु ही आया है,\nजो सुख मुझे चाहिए था जब मिला वही एकाकीपन में\nफिर लूं क्यों एहसान व्यर्थ मैं साकी की चंचल चितवन का।\nबन्द करो मधु की रस-बतियां, जाग उठा अब विष जीवन का॥\n\n","author":"गोपालदास \"नीरज\"","title":"बन्द करो मधु की \/ गोपालदास \"नीरज\""},{"poem":"\nअजनबी यह देश, अनजानी यहां की हर डगर है,\nबात मेरी क्या- यहां हर एक खुद से बेखबर है\nकिस तरह मुझको बना ले सेज का सिंदूर कोई\nजबकि मुझको ही नहीं पहचानती मेरी नजर है,\nआंख में इसे बसाकर मोहिनी मूरत तुम्हारी\nमैं सदा को ही स्वयं को भूल जाना चाहता हूं\nमैं तुम्हें अपना बनाना चाहता हूं॥\n\nदीप को अपना बनाने को पतंगा जल रहा है,\nबूंद बनने को समुन्दर का हिमालय गल रहा है,\nप्यार पाने को धरा का मेघ है व्याकुल गगन में,\nचूमने को मृत्यु निशि-दिन श्वास-पंथी चल रहा है,\nहै न कोई भी अकेला राह पर गतिमय इसी से\nमैं तुम्हारी आग में तन मन जलाना चाहता हूं।\nमैं तुम्हें अपना बनाना चाहता हूं॥\n\nदेखता हूं एक मौन अभाव सा संसार भर में,\nसब विसुध, पर रिक्त प्याला एक है, हर एक कर में,\nभोर की मुस्कान के पीछे छिपी निशि की सिसकियां,\nफूल है हंसकर छिपाए शूल को अपने जिगर में,\nइसलिए ही मैं तुम्हारी आंख के दो बूंद जल में\nयह अधूरी जिन्दगी अपनी डुबाना चाहता हूं।\nमैं तुम्हें अपना बनाना चाहता हूं॥\n\nवे गए विष दे मुझे मैंने हृदय जिनको दिया था,\nशत्रु हैं वे प्यार खुद से भी अधिक जिनको किया था,\nहंस रहे वे याद में जिनकी हजारों गीत रोये,\nवे अपरिचित हैं, जिन्हें हर सांस ने अपना लिया था,\nइसलिए तुमको बनाकर आंसुओं की मुस्कराहट,\nमैं समय की क्रूर गति पर मुस्कराना चाहता हूं।\nमैं तुम्हें अपना बनाना चाहता हूं॥\n\nदूर जब तुम थे, स्वयं से दूर मैं तब जा रहा था,\nपास तुम आए जमाना पास मेरे आ रहा था\nतुम न थे तो कर सकी थी प्यार मिट्टी भी न मुझको,\nसृष्टि का हर एक कण मुझ में कमी कुछ पा रहा था,\nपर तुम्हें पाकर, न अब कुछ शेष है पाना इसी से\nमैं तुम्हीं से, बस तुम्हीं से लौ लगाना चाहता हूं।\nमैं तुम्हें, केवल तुम्हें अपना बनाना चाहता हूं॥\n\n","author":"गोपालदास \"नीरज\"","title":"मैं तुम्हें अपना \/ गोपालदास \"नीरज\""},{"poem":"\nचलते-चलते थक गए पैर फिर भी चलता जाता हूँ!\nपीते-पीते मुँद गए नयन फिर भी पीता जाता हूँ!\nझुलसाया जग ने यह जीवन इतना कि राख भी जलती है,\nरह गई साँस है एक सिर्फ वह भी तो आज मचलती है,\nक्या ऐसा भी जलना देखा-\n\nजलना न चाहता हूँ लेकिन फिर भी जलता जाता हूँ!\nचलते-चलते थक गए पैर फिर भी चलता जाता हूँ!\nबसने से पहले लुटता है दीवानों का संसार सुघर,\nखुद की समाधि पर दीपक बन जलता प्राणों का प्यार मधुर,\nकैसे संसार बसे मेरा-\n\nहूँ कर से बना रहा लेकिन पग से ढाता जात हूँ!\nचलते-चलते थक गए पैर फिर भी चलता जाता हूँ!\nमानव का गायन वही अमर नभ से जाकर टकाराए जो,\nमानव का स्वर है वही आह में भी तूफ़ान उठाए जो,\nपर मेरा स्वर, गायन भी क्या-\n\nजल रहा हृदय, रो रहे प्राण फिर भी गाता जाता हूँ!\nचलते-चलते थक गए पैर फिर भी चलता जाता हूँ!\nहम जीवन में परवश कितने अपनी कितनी लाचारी है,\nहम जीत जिसे सब कहते हैं वह जीत हार की बारी है,\nमेरी भी हार ज़रा देखो-\nआँखों में आँसू भरे किन्तु अधरों में मुसकाता हूँ!\nचलते-चलते थक गए पैर फिर भी चलता जाता हूँ!\n\n","author":"गोपालदास \"नीरज\"","title":"चलते-चलते थक गए पैर \/ गोपालदास \"नीरज\""},{"poem":"स्वप्न झरे फूल से, मीत चुभे शूल से\nलुट गये सिंगार सभी बाग़ के बबूल से\nऔर हम खड़े-खड़े बहार देखते रहे।\nकारवाँ गुज़र गया गुबार देखते रहे।\n\nनींद भी खुली न थी कि हाय धूप ढल गई\nपाँव जब तलक उठे कि ज़िन्दगी फिसल गई\nपात-पात झर गए कि शाख़-शाख़ जल गई\nचाह तो निकल सकी न पर उमर निकल गई\n\nगीत अश्क बन गए छंद हो दफन गए\nसाथ के सभी दिऐ धुआँ पहन पहन गए\nऔर हम झुके-झुके मोड़ पर रुके-रुके\nउम्र के चढ़ाव का उतार देखते रहे।\nकारवाँ गुज़र गया गुबार देखते रहे।\n\nक्या शबाब था कि फूल-फूल प्यार कर उठा\nक्या जमाल था कि देख आइना मचल उठा\nइस तरफ़ जमीन और आसमाँ उधर उठा\nथाम कर जिगर उठा कि जो मिला नज़र उठा\n\nएक दिन मगर यहाँ ऐसी कुछ हवा चली\nलुट गई कली-कली कि घुट गई गली-गली\nऔर हम लुटे-लुटे वक्त से पिटे-पिटे\nसाँस की शराब का खुमार देखते रहे।\nकारवाँ गुज़र गया गुबार देखते रहे।\n\nहाथ थे मिले कि जुल्फ चाँद की सँवार दूँ\nहोठ थे खुले कि हर बहार को पुकार दूँ\nदर्द था दिया गया कि हर दुखी को प्यार दूँ\nऔर साँस यूँ कि स्वर्ग भूमी पर उतार दूँ\n\nहो सका न कुछ मगर शाम बन गई सहर\nवह उठी लहर कि ढह गये किले बिखर-बिखर\nऔर हम डरे-डरे नीर नैन में भरे\nओढ़कर कफ़न पड़े मज़ार देखते रहे।\nकारवाँ गुज़र गया गुबार देखते रहे।\n\nमाँग भर चली कि एक जब नई-नई किरन\nढोलकें धुमुक उठीं ठुमक उठे चरन-चरन\nशोर मच गया कि लो चली दुल्हन चली दुल्हन\nगाँव सब उमड़ पड़ा बहक उठे नयन-नयन\n\nपर तभी ज़हर भरी गाज़ एक वह गिरी\nपुँछ गया सिंदूर तार-तार हुई चूनरी\nऔर हम अजान से दूर के मकान से\nपालकी लिये हुए कहार देखते रहे।\nकारवाँ गुज़र गया गुबार देखते रहे।\n\n","author":"गोपालदास \"नीरज\"","title":"स्वप्न झरे फूल से, मीत चुभे शूल से \/ गोपालदास \"नीरज\""},{"poem":"आँसू जब सम्मानित होंगे मुझको याद किया जाएगा\nजहाँ प्रेम का चर्चा होगा मेरा नाम लिया जाएगा। \n\nमान-पत्र मैं नहीं लिख सका\nराजभवन के सम्मानों का\nमैं तो आशिक रहा जनम से\nसुंदरता के दीवानों का\nलेकिन था मालूम नहीं ये\nकेवल इस गलती के कारण\nसारी उम्र भटकने वाला, मुझको शाप दिया जाएगा।\n\nखिलने को तैयार नहीं थीं\nतुलसी भी जिनके आँगन में\nमैंने भर-भर दिए सितारें\nउनके मटमैले दामन में\nपीड़ा के संग रास रचाया\nआँख भरी तो झूमके गाया\nजैसे मैं जी लिया किसी से क्या इस तरह जिया जाएगा\n\nकाजल और कटाक्षों पर तो\nरीझ रही थी दुनिया सारी\nमैंने किंतु बरसने वाली\nआँखों की आरती उतारी\nरंग उड़ गए सब सतरंगी\nतार-तार हर साँस हो गई\nफटा हुआ यह कुर्ता अब तो ज्यादा नहीं सिया जाएगा\n\nजब भी कोई सपना टूटा\nमेरी आँख वहाँ बरसी है\nतड़पा हूँ मैं जब भी कोई\nमछली पानी को तरसी है,\nगीत दर्द का पहला बेटा\nदुख है उसका खेल खिलौना\nकविता तब मीरा होगी जब हँसकर जहर पिया जाएगा।\n\n","author":"गोपालदास \"नीरज\"","title":"मुझको याद किया जाएगा \/ गोपालदास \"नीरज\""},{"poem":"\nतन तो आज स्वतंत्र हमारा, लेकिन मन आज़ाद नहीं है।\n\nसचमुच आज काट दी हमने\nजंजीरें स्वदेश के तन की\nबदल दिया इतिहास बदल दी\nचाल समय की चाल पवन की \n\nदेख रहा है राम राज्य का\nस्वप्न आज साकेत हमारा\nखूनी कफन ओढ़ लेती है\nलाश मगर दशरथ के प्रण की\n\nमानव तो हो गया आज\nआज़ाद दासता बंधन से पर\nमज़हब के पोथों से ईश्वर का जीवन आज़ाद नहीं है।\nतन तो आज स्वतंत्र हमारा, लेकिन मन आज़ाद नहीं है। \n\nहम शोणित से सींच देश के\nपतझर में बहार ले आए\nखाद बना अपने तन की-\nहमने नवयुग के फूल खिलाए \n\nडाल डाल में हमने ही तो\nअपनी बाहों का बल डाला\nपात पात पर हमने ही तो\nश्रम जल के मोती बिखराए\n\nकैद कफस सय्यद सभी से\nबुलबुल आज स्वतंत्र हमारी\nऋतुओं के बंधन से लेकिन अभी चमन आज़ाद नहीं है।\nतन तो आज स्वतंत्र हमारा, लेकिन मन आज़ाद नहीं है। \nयद्यपि कर निर्माण रहे हम\nएक नयी नगरी तारों में \nसीमित किन्तु हमारी पूजा\nमन्दिर मस्जिद गुरूद्वारों में\n\nयद्यपि कहते आज कि हम सब\nएक हमारा एक देश है\nगूंज रहा है किन्तु घृणा का\nतार बीन की झंकारों में \n\nगंगा ज़मज़म के पानी में\nघुली मिली ज़िन्दगी़ हमारी\nमासूमों के गरम लहू से पर दामन आज़ाद नहीं है।\nतन तो आज स्वतंत्रत हमारा लेकिन मन आज़ाद नहीं है।\n\n","author":"गोपालदास \"नीरज\"","title":"लेकिन मन आज़ाद नहीं है \/ गोपालदास \"नीरज\""},{"poem":"इसको भी अपनाता चल,\nउसको भी अपनाता चल,\nराही हैं सब एक डगर के, सब पर प्यार लुटाता चल।\n\nबिना प्यार के चले न कोई, आँधी हो या पानी हो,\nनई उमर की चुनरी हो या कमरी फटी पुरानी हो,\nतपे प्रेम के लिए, धरिवी, जले प्रेम के लिए दिया,\nकौन हृदय है नहीं प्यार की जिसने की दरबानी हो,\n\nतट-तट रास रचाता चल,\nपनघट-पनघट गाता चल,\nप्यासी है हर गागर दृग का गंगाजल छलकाता चल।\nराही हैं सब एक डगर के सब पर प्यार लुटाता चल।।\n\nकोई नहीं पराया, सारी धरती एक बसेरा है,\nइसका खेमा पश्चिम में तो उसका पूरब डेरा है,\nश्वेत बरन या श्याम बरन हो सुन्दर या कि असुन्दर हो,\nसभी मछरियाँ एक ताल की क्या मेरा क्या तेरा है?\n\nगलियाँ गाँव गुँजाता चल,\nपथ-पथ फूल बिछाता चल,\nहर दरवाजा रामदुआरा सबको शीश झुकाता चल।\nराही हैं सब एक डगर के सब पर प्यार लुटाता चल।।\n\nहृदय हृदय के बीच खाइयाँ, लहू बिछा मैदानों में,\nधूम रहे हैं युद्ध सड़क पर, शान्ति छिपी शमशानों में,\nजंजीरें कट गई, मगर आजाद नहीं इन्सान अभी\nदुनियाँ भर की खुशी कैद है चाँदी जड़े मकानों में,\n\nसोई किरन जगाता चल,\nरूठी सुबह मनाता चल,\nप्यार नकाबों में न बन्द हो हर घूँघट खिसकाता चल।\nराही हैं सब एक डगर के, सब पर प्यार लुटाता चल।।\n\n","author":"गोपालदास \"नीरज\"","title":"साँसों के मुसाफिर \/ गोपालदास \"नीरज\""},{"poem":"तन तो आज स्वतंत्र हमारा, लेकिन मन आज़ाद नहीं है\nसचमुच आज काट दी हमने\nज़ंजीरें स्वदेश के तन की\nबदल दिया इतिहास, बदल दी\nचाल समय की चाल पवन की\n\nदेख रहा है राम-राज्य का\nस्वप्न आज साकेत हमारा\nखूनी कफ़न ओढ़ लेती है\nलाश मगर दशरथ के प्रण की\n\nमानव तो हो गया आज\nआज़ाद दासता बंधन से पर\nमज़हब के पोथों से ईश्वर का जीवन आज़ाद नहीं है ।\nतन तो आज स्वतंत्र हमारा, लेकिन मन आज़ाद नहीं है ।\n\nहम शोणित से सींच देश के \nपतझर में बहार ले आए\nखाद बना अपने तन की —\nहमने नवयुग के फूल खिलाए\n\nडाल-डाल में हमने ही तो\nअपनी बाहों का बल डाला\nपात-पात पर हमने ही तो\nश्रम-जल के मोती बिखराए\n\nक़ैद कफ़स सय्याद सभी से\nबुलबुल आज स्वतंत्र हमारी\nऋतुओं के बंधन से लेकिन अभी चमन आज़ाद नहीं है ।\nतन तो आज स्वतंत्र हमारा, लेकिन मन आज़ाद नहीं है ।\n\nयद्यपि कर निर्माण रहे हम\nएक नई नगरी तारों में \nसीमित किन्तु हमारी पूजा\nमन्दिर-मस्जिद गुरुद्वारों में\n\nयद्यपि कहते आज कि हम सब\nएक हमारा एक देश है\nगूँज रहा है किन्तु घृणा का\nतार-बीन की झंकारों में\n\nगंगा-जमना के पानी में\nघुली-मिली ज़िन्दगी हमारी\nमासूमों के गरम लहू से पर दामन आज़ाद नहीं है।\nतन तो आज स्वतंत्र हमारा लेकिन मन आज़ाद नहीं है ।\n\n","author":"गोपालदास \"नीरज\"","title":"तन तो आज स्वतंत्र हमारा, लेकिन मन आज़ाद नहीं है \/ गोपालदास \"नीरज\""},{"poem":"ओ हर सुबह जगाने वाले, ओ हर शाम सुलाने वाले\nदुःख रचना था इतना जग में, तो फिर मुझे नयन मत देता\n\nजिस दरवाज़े गया ,मिले बैठे अभाव, कुछ बने भिखारी\nपतझर के घर, गिरवी थी ,मन जो भी मोह गई फुलावारी\nकोई था बदहाल धूप में, कोई था गमगीन छाँवों में \nमहलों से कुटियों तक थी सुख की दुःख से रिश्तेदारी\nओ हर खेल खिलाने वाले , ओ हर रस रचाने वाले\nघुने खिलौने थे जो तेरे, गुड़ियों को बचपन मत देता\n\nगीले सब रुमाल अश्रु की पनहारिन हर एक डगर थी\nशबनम की बूंदों तक पर निर्दयी धूप  की कड़ी नज़र थी\nनिरवंशी थे स्वपन दर्द से मुक्त न था कोई भी आँचल\nकुछ के चोट लगी थी बाहर कुछ के चोट लगी भीतर थी\nओ बरसात बुलाने वाले ओ बादल बरसाने वाले \nआंसू इतने प्यारे थे तो मौसम को सावन मत देता\n\nभूख़ फलती थी यूँ गलियों में , ज्यों फले यौवन कनेर का\nबीच ज़िन्दगी और मौत के फासला था बस एक मुंडेर का\nमजबूरी इस कदर की बहारों में गाने वाली बुलबुल को\nदो दानो के लिए करना पड़ता था कीर्तन कुल्लेर का \nओ हर पलना झुलाने वाले ओ हर पलंग बिछाने वाले \nसोना इतना मुश्किल था, तो सुख के लाख सपन मत देता\n\nयूँ चलती थी हाट की बिकते फूल , दाम पाते थे माली\nदीपों से ज्यादा अमीर थी , उंगली दीप बुझाने वाली \nऔर यहीं तक नहीं , आड़ लेके सोने के सिहांसन की\nपूनम को बदचलन बताती थी अमावास की रजनी काली \nओ हर बाग़ लगाने वाले ओ हर नीड़ लगाने वाले \nइतना था अन्याय जो जग में तो फिर मुझे विनम्र वचन मत देता\n\nक्या अजीब प्यास की अपनी उमर पी रहा था हर प्याला \nजीने की कोशिश में मरता जाता था हर जीने वाला\nकहने को सब थे सम्बन्धी , लेकिन आंधी के थे पते\nजब तक परिचित हो आपस में , मुरझा जाती थी हर माला\nओ हर चित्र बनने वाले, ओ हर रास रचाने वाले\nझूठे थी जो तस्वीरें तो यौवन को दर्पण मत देता \n\nओ हर सुबह जगाने वाले ओ हर शाम सुलाने वाले\nदुःख रचना था इतना जग में तो फिर मुझे नयन मत देता\n\n","author":"गोपालदास \"नीरज\"","title":"ओ हर सुबह जगाने वाले \/गोपालदास \"नीरज\""},{"poem":"अब तुम रूठो, रूठे सब संसार, मुझे परवाह नहीं है।\nदीप, स्वयं बन गया शलभ अब जलते-जलते,\nमंजिल ही बन गया मुसाफिर चलते-चलते,\nगाते गाते गेय हो गया गायक ही खुद\nसत्य स्वप्न ही हुआ स्वयं को छलते छलते,\nडूबे जहां कहीं भी तरी वहीं अब तट है,\nअब चाहे हर लहर बने मंझधार मुझे परवाह नहीं है।\nअब तुम रूठो, रूठे सब संसार, मुझे परवाह नहीं है।\n\nअब पंछी को नहीं बसेरे की है आशा,\nऔर बागबां को न बहारों की अभिलाषा,\nअब हर दूरी पास, दूर है हर समीपता,\nएक मुझे लगती अब सुख दुःख की परिभाषा,\nअब न ओठ पर हंसी, न आंखों में हैं आंसू,\nअब तुम फेंको मुझ पर रोज अंगार, मुझे परवाह नहीं है।\nअब तुम रूठो, रूठे सब संसार, मुझे परवाह नहीं है।\n\nअब मेरी आवाज मुझे टेरा करती है,\nअब मेरी दुनियां मेरे पीछे फिरती है,\nदेखा करती है, मेरी तस्वीर मुझे अब,\nमेरी ही चिर प्यास अमृत मुझ पर झरती है,\nअब मैं खुद को पूज, पूज तुमको लेता हूं,\nबन्द रखो अब तुम मंदिर के द्वार, मुझे परवाह नहीं है।\nअब तुम रूठो, रूठे सब संसार, मुझे परवाह नहीं है।\n\nअब हर एक नजर पहचानी सी लगती है,\nअब हर एक डगर कुछ जानी सी लगती है,\nबात किया करता है, अब सूनापन मुझसे,\nटूट रही हर सांस कहानी सी लगती है,\nअब मेरी परछाई तक मुझसे न अलग है,\nअब तुम चाहे करो घृणा या प्यार, मुझे परवाह नहीं है।\nअब तुम रूठो, रूठे सब संसार, मुझे परवाह नहीं है।\n\n","author":"गोपालदास \"नीरज\"","title":"अब तुम रूठो, रूठे सब संसार, मुझे परवाह नहीं है \/ गोपालदास \"नीरज\""},{"poem":"खुशबू सी आ रही है इधर ज़ाफ़रान की,\nखिडकी खुली है गालिबन उनके मकान की.\n\nहारे हुए परिन्दे ज़रा उड़ के देख तो,\nआ जायेगी जमीन पे छत आसमान की.\n\nबुझ जाये सरे आम ही जैसे कोई चिराग,\nकुछ यूँ है शुरुआत मेरी दास्तान की.\n\nज्यों लूट ले कहार ही दुल्हन की पालकी,\nहालत यही है आजकल हिन्दुस्तान की.\n\nऔरों के घर की धूप उसे क्यूँ पसंद हो\nबेची हो जिसने रौशनी अपने मकान की.  \n\nजुल्फों के पेंचो-ख़म में उसे मत तलाशिये,\nये शायरी जुबां है किसी बेजुबान की.\n\n'नीरज' से बढ़कर और धनी है कौन,\nउसके हृदय में पीर है सारे जहान की.\n\n","author":"गोपालदास \"नीरज\"","title":"खुशबू सी आ रही है इधर ज़ाफ़रान की \/ गोपालदास \"नीरज\""},{"poem":"१.\nअब न वो दर्द, न वो दिल, न वो दीवाने हैं\nअब न वो साज, न वो सोज, न वो गाने हैं\nसाकी! अब भी यहां तू किसके लिए बैठा है\nअब न वो जाम, न वो मय, न वो पैमाने हैं\n\n२.\nइतने बदनाम हुए हम तो इस जमाने में\nतुमको लग जाएंगी सदियां इसे भुलाने में\nन तो पीने का सलीका, न पिलाने का शऊर\nअब तो ऐसे लोग चले आते हैं मैखाने में\n\n३.\nकाँपती लौ, ये स्याही, ये धुआँ, ये काजल\nउम्र सब अपनी इन्हें गीत बनाने में कटी\nकौन समझे मेरी आँखों की नमी का मतलब\nज़िन्दगी गीत थी पर जिल्द बंधाने में कटी\n\n४.\nअब के सावन में ये शरारत मेरे साथ हुई\nमेरा घर छोड़ के कुल शहर में बरसात हुई\nआप मत पूछिए क्या हम पे सफ़र में गुज़री\nथा लुटेरों का जहाँ गाँव, वहीं रात हुई\n\n५.\nहर सुबह शाम की शरारत है\nहर ख़ुशी अश्क़ की तिज़ारत है\nमुझसे न पूछो अर्थ तुम यूँ जीवन का\nज़िन्दग़ी मौत की इबारत है\n\n६.\nहै प्यार से उसकी कोई पहचान नहीं\nजाना है किधर उसका कोई ज्ञान नहीं\nतुम ढूंढ रहे हो किसे इस बस्ती में\nइस दौर का इन्सान है इन्सान नहीं\n\n७.\nहंसी जिस ने खोजी वो धन ले के लौटा\nख़ुशी जिस ने खोजी चमन ले के लौटा\nमगर प्यार को खोजने जो गया वो\nन तन ले के लौटा न मन ले के लौटा\n\n","author":"गोपालदास \"नीरज\"","title":"कुछ मुक्तक \/ गोपालदास \"नीरज\""},{"poem":"उसकी अनगिन बूँदों में स्वाति बूँद कौन?\nयह बात स्वयं बादल को भी मालूम नहीं।\n\nकिस एक साँस से गाँठ जुड़ी है जीवन की?\nहर जीवित से ज्यादा यह प्रश्न पुराना है ।\nकौन सी जलन जलकर सूरज बन जाती है?\nबुझ कर भी दीपक ने यह भेद न जाना है।\nपरिचय करना तो बस मिट्टी का सुभाव है,\nचेतना रही है सदा अपरिचित ही बन कर।\nइसलिए हुआ है अक्सर ही ऐसा जग में\nजब चला गया मेहमान,गया पहचाना है।\nखिल-खिल कर हँस-हँस कर झर-झरकर काँटों में,\nउपवन का रिण तो भर देता हर फूल मगर,\nमन की पीड़ा कैसे खुशबू बन जाती है,\nयह बात स्वयं पाटल को भी मालूम नहीं।\n\nउसकी अनगिन बूँदों में स्वाति बूँद कौन?\nयह बात स्वयं बादल को भी मालूम नहीं\n\nकिस क्षण अधरों पर कौन गीत उग आएगा\nखुद नहीं जानती गायक की स्वरवती श्वास,\nकब घट के निकट स्वयं पनघट उठ आएगा\nयह मर्म बताने में है चिर असमर्थ प्यास,\nजो जाना-वह सीमा है सिर्फ़ जानने की\nसत्य तो अनजाने ही आता है जीवन में\nउस क्षण भी कोई बैठा पास दिखता है\nजब होता अपना मन भी अपने नहीं पास।\nजिस ऊँगली ने उठकर अंजन यह आँजा है\nउसका तो पता बता सकते कुछ नयन,किन्तु\nकिस आँसू से पुतली उजली हो जाती है \nयह बात स्वयं काजल को भी मालूम नहीं!\n\nउसकी अनगिन बूँदों में स्वाति बूँद कौन?\nयह बात स्वयं बादल को भी मालूम नहीं\n\nक्यों सूरज जल-जलकर दिन-भर तप करता है?\nजब पूछा संध्या से वह चाँद बुला लाई,\nक्यों उषा हंसती है निशि के लुट जाने पर \nजब एक कली से कहा खिली वह मुस्काई।\nहर एक प्रश्न का उत्तर है दूसरा प्रश्न \nउत्तर तो सिर्फ निरुत्तर है इस जग में\nजब-जब जलती है लाश गोद में मरघट की\nतब-तब है बजी कहीं पर कोई शहनाई,\nहर एक रुदन के साथ जुड़ा है एक गान\nयह सत्य जानता है हर एक सितार मगर\nकिस घुंघरू से कितना संगीत छलकता है\nयह बात स्वयं पायल को भी मालूम नहीं!\n\nउसकी अनगिन बूँदों में स्वाति बूँद कौन?\nयह बात स्वयं बादल को भी मालूम नहीं।\n\nउस ऱोज रह पर मिला एक टूटा दर्पण\nजिसमे मुख देखा था हर चाँद-सितारे ने,\nकाजल-कंघी, सेंदुर-बिंदी ने बार-बार\nसिंगार किया था हँस-हँस साँझ-सकारे ने,\nलेकिन टुकड़े-टुकड़े होकर भी वह मैंने \nदेखा सूरज से अपनी नज़र मिलाए था,\nजैसे सागर पर हाथ बढ़ाया था मानो\nबुझते-बुझते भी किसी एक अंगारे ने\nमैंने पूछा इतना जर्जर जीवन लेकर \nकैसे कंकर-पत्थर की चोटें सहता तू?\nवह बोला, \"किस चोट से चोट मिट जाती है?\nयह बात स्वयं घायल को भी मालूम नहीं!\"\n\nउसकी अनगिन बूँदों में स्वाति बूँद कौन?\nयह बात स्वयं बादल को भी मालूम नहीं।\n\n","author":"गोपालदास \"नीरज\"","title":"उसकी अनगिन बूँदों में स्वाति बूँद कौन? \/ गोपालदास \"नीरज\""},{"poem":"अब ज़माने को ख़बर कर दो कि 'नीरज' गा रहा है\n\nजो झुका है वह उठे अब सर उठाए,\nजो रूका है वह चले नभ चूम आए,\nजो लुटा है वह नए सपने सजाए,\nज़ुल्म-शोषण को खुली देकर चुनौती,\nप्यार अब तलवार को बहला रहा है ।\nअब ज़माने को ख़बर कर दो कि 'नीरज' गा रहा है\n\nहर छलकती आँख को वीणा थमा दो,\nहर सिसकती साँस को कोयल बना दो,\nहर लुटे सिंगार को पायल पिन्हा दो,\nचाँदनी के कण्ठ में डाले भुजाएँ,\nगीत फिर मधुमास लाने जा रहा है ।\nअब ज़माने को ख़बर कर दो कि 'नीरज' गा रहा है\n\nजा कहो तम से करे वापस सितारे,\nमाँग लो बढ़कर धुएँ से अब अंगारे,\nबिजलियों से बोल दो घूँघट उघारे,\nपहन लपटों का मुकुट काली धरा पर,\nसूर्य बनकर आज श्रम मुस्का रहा है ।\nअब ज़माने को ख़बर कर दो कि 'नीरज' गा रहा है\n\nशोषणों की हाट से लाशें हटाओ,\nमरघटों को खेत की खुशबू सुँघाओं,\nपतझरों में फूल के घुँघरू बजाओ,\nहर क़लम की नोक पर मैं देखता हूँ,\nस्वर्ग का नक़्शा उतरता आ रहा है ।\nअब ज़माने को ख़बर कर दो कि 'नीरज' गा रहा है\n\nइस तरह फिर मौत की होगी न शादी,\nइस तरह फिर ख़ून बेचेगी न चाँदी,\nइस तरह फिर नीड़ निगलेगी न आँधी,\nशान्ति का झण्डा लिए कर में हिमालय,\nरास्ता संसार को दिखला रहा है।\nअब ज़माने को ख़बर कर दो कि 'नीरज' गा रहा है\n\n","author":"गोपालदास \"नीरज\"","title":"अब ज़माने को ख़बर कर दो कि 'नीरज' गा रहा है \/ गोपालदास \"नीरज\""},{"poem":"जीवन कटना था, कट गया\nअच्छा कटा, बुरा कटा\nयह तुम जानो\nमैं तो यह समझता हूँ\nकपड़ा पुराना एक फटना था, फट गया\nजीवन कटना था कट गया।\n\nरीता है क्या कुछ\nबीता है क्या कुछ\nयह हिसाब तुम करो\nमैं तो यह कहता हूँ\nपरदा भरम का जो हटना था, हट गया\nजीवन कटना था कट गया।\n\nक्या होगा चुकने के बाद\nबूँद-बूँद रिसने के बाद\nयह चिंता तुम करो\nमैं तो यह कहता हूँ\nकरजा जो मिटटी का पटना था, पट गया\nजीवन कटना था कट गया।\n\nबँधा हूँ कि खुला हूँ\nमैला हूँ कि धुला हूँ\nयह विचार तुम करो\nमैं तो यह सुनता हूँ\nघट-घट का अंतर जो घटना था, घट गया\nजीवन कटना था कट गया।\n\n","author":"गोपालदास \"नीरज\"","title":"जीवन कटना था कट गया \/ गोपालदास \"नीरज\""},{"poem":"वो हम न थे, वो तुम न थे, वो रहगुज़र थी प्यार की\nलुटी जहाँ पे बेवजह, पालकी बहार की\nये खेल था नसीब का, न हँस सके, न रो सके\nन तूर पर पहुँच सके, न दार पर ही सो सके *\nकहानी किससे ये कहें, चढ़ाव की, उतार की\nलुटी जहाँ पे बेवजह, पालकी बहार की\nवो हम न थे, वो तुम न थे…\nतुम्हीं थे मेरे रहनुमा, तुम्हीं थे मेरे हमसफ़र\nतुम्हीं थे मेरी रौशनी, तुम्हीं ने मुझको दी नज़र\nबिना तुम्हारे ज़िन्दगी, शमा है एक मज़ार की\nलुटी जहाँ पे बेवजह, पालकी बहार की\nवो हम न थे, वो तुम न थे…\nये कौन सा मुक़ाम है, फलक नहीं, ज़मीं नहीं\nकि शब नहीं, सहर नहीं, कि ग़म नहीं, ख़ुशी नहीं\nकहाँ ये लेके आ गयी, हवा तेरे दयार की\nलुटी जहाँ पे बेवजह, पालकी बहार की\nवो हम न थे, वो तुम न थे…\nगुज़र रही है तुम पे क्या, बना के हमको दरबदर\nये सोच कर उदास हूँ, ये सोच कर हैं चश्म तर\nन चोट है ये फूल की, न है ख़लिश ये ख़ार की\nलुटी जहाँ पे बेवजह, पालकी बहार की\nवो हम न थे, वो तुम न थे…\n\nतूर = सीरिया का पवित्र पर्वत, जहाँ मूसा को दैवी प्रकाश दिखाई दिया था\nदार = सूली, फाँसी\n\n","author":"गोपालदास \"नीरज\"","title":"वो हम न थे, वो तुम न थे \/ गोपालदास \"नीरज\""},{"poem":"शोखियों में घोला जाये, फूलों का शबाब \nउसमें फिर मिलायी जाये, थोड़ी सी शराब\nहोगा यूँ नशा जो तैयार\nहाँ...\nहोगा यूँ नशा जो तैयार, वो प्यार है\n\nशोखियों में घोला जाये, फूलों का शबाब \nउसमें फिर मिलायी जाये, थोड़ी सी शराब, \nहोगा यूँ नशा जो तैयार, वो प्यार है\nशोखियों में घोला जाये, फूलों का शबाब\n\nहँसता हुआ बचपन वो, बहका हुआ मौसम है\nछेड़ो तो इक शोला है, छूलो तो बस शबनम है\nहँसता हुआ बचपन वो, बहका हुआ मौसम है\nछेड़ो तो इक शोला है, छूलो तो बस शबनम है\nगाओं में, मेले में, राह में, अकेले में\nआता जो याद बार बार वो, प्यार है\nशोखियों में घोला जाये, फूलों का शबाब\nउसमें फिर मिलायी जाये, थोड़ी सी शराब\nअरे, होगा यूँ नशा जो तैयार, वो प्यार है\nशोखियों में घोला जाये, फूलों का शबाब \n\n\nरंग में पिघले सोना, अंग से यूँ रस झलके\nजैसे बजे धुन कोई, रात में हलके हलके\nरंग में पिघले सोना, अंग से यूँ रस झलके\nजैसे बजे धुन कोई, रात में हल्के हल्के\nधूप में, छाओं में, झूमती हवाओं में\nहर दम करे जो इन्तज़ार वो, प्यार है\nशोखियों में घोला जाये, फूलों का शबाब \nउसमें फिर मिलायी जाये, थोड़ी सी शराब\nओ... होगा यूँ नशा जो तैयार\nवो प्यार है\n\nयाद अगर वो आये\nयाद अगर वो आये, कैसे कटे तनहाई \nसूने शहर में जैसे, बजने लगे शहनाई \nयाद अगर वो आये, कैसे कटे तनहाई \nसूने शहर में जैसे, बजने लगे शहनाई \nआना हो, जाना हो, कैसा भी ज़माना हो\nउतरे कभी ना जो खुमार वो, प्यार है\n\nशोखियों में घोला जाये, फूलों का शबाब \nउसमें फिर मिलायी जाये, थोड़ी सी शराब\nअरे, होगा यूँ नशा जो तैयार\nवो प्यार है\n\n","author":"गोपालदास \"नीरज\"","title":"शोखियों में घोला जाए फूलों का शबाब \/ गोपालदास \"नीरज\""},{"poem":"आज मदहोश  हुआ जाए रे, मेरा मन मेरा मन मेरा मन\nबिना ही बात  मुस्कुराये  रे , मेरा  मन  मेरा  मन  मेरा  मन \n\nओ री  कली , सजा  तू  डोली \nओ  री  लहर , पहना  तू  पायल \nओ  री  नदी , दिखा  तू  दर्पण \nओ  री  किरण  ओढा  तू  आँचल \nइक  जोगन  हैं बनी आज दुल्हन\nआओ  उड़  जाए  कही  बन  के  पवन \nआज  मदहोश  हुआ  जाए  रे , मेरा  मन  मेरा  मन  मेरा   मन \nशरारत  करने  को  ललचाये  रे, मेरा मन मेरा मन मेरा मन\n\nये, यहाँ  हमे  ज़माना  देखे , आओ  चलो  कही  छुप  जाए \nभीगा  भीगा  नशीला  दिन  है , कैसे  कहो  प्यासे  रह  पाये \nतू  मेरी  मैं  हू  तेरा , तेरी  कसम \nमैं  तेरी  तू  हैं  मेरा , मेरी  कसम \nआज   मदहोश  हुआ   जाए  रे , मेरा  मन  मेरा  मन  मेरा  मन \nशरारत करने को  ललचाये  रे , मेरा  मन  मेरा  मन मेरा    मन \n\nरोम  रोम बहे  सुर  धारा , अंग  अंग  बजे  शहनाई \nजीवन  सारा  मिला  एक  पल  मी , जाने  कैसी  घड़ी  ये  आयी \nछू  लिया  आज  मैंने  सारा  गगन \nनाचे  मन  आज  मोरा  छूम  छनन \nआज  मदहोश  हुआ  जाए  रे , मेरा  मन  मेरा  मन  मेरा  मन \nशरारत  करने  को  ललचाये  रे , मेरा  मन  मेरा  मन  मेरा  मन\n\n","author":"गोपालदास \"नीरज\"","title":"आज मदहोश हुआ जाए रे \/ गोपालदास \"नीरज\""},{"poem":"स्वप्न झरे फूल से, मीत चुभे शूल से\nलुट गये सिंगार सभी बाग़ के बबूल से\nऔर हम खड़े-खड़े बहार देखते रहे।\nकारवाँ गुज़र गया गुबार देखते रहे।\n\nनींद भी खुली न थी कि हाय धूप ढल गई\nपाँव जब तलक उठे कि ज़िन्दगी फिसल गई\nपात-पात झर गए कि शाख़-शाख़ जल गई\nचाह तो निकल सकी न पर उमर निकल गई\n\nगीत अश्क बन गए छंद हो दफन गए\nसाथ के सभी दिऐ धुआँ पहन पहन गए\nऔर हम झुके-झुके मोड़ पर रुके-रुके\nउम्र के चढ़ाव का उतार देखते रहे।\nकारवाँ गुज़र गया गुबार देखते रहे।\n\nक्या शबाब था कि फूल-फूल प्यार कर उठा\nक्या जमाल था कि देख आइना मचल उठा\nइस तरफ़ जमीन और आसमाँ उधर उठा\nथाम कर जिगर उठा कि जो मिला नज़र उठा\n\nएक दिन मगर यहाँ ऐसी कुछ हवा चली\nलुट गई कली-कली कि घुट गई गली-गली\nऔर हम लुटे-लुटे वक्त से पिटे-पिटे\nसाँस की शराब का खुमार देखते रहे।\nकारवाँ गुज़र गया गुबार देखते रहे।\n\nहाथ थे मिले कि जुल्फ चाँद की सँवार दूँ\nहोठ थे खुले कि हर बहार को पुकार दूँ\nदर्द था दिया गया कि हर दुखी को प्यार दूँ\nऔर साँस यूँ कि स्वर्ग भूमी पर उतार दूँ\n\nहो सका न कुछ मगर शाम बन गई सहर\nवह उठी लहर कि ढह गये किले बिखर-बिखर\nऔर हम डरे-डरे नीर नैन में भरे\nओढ़कर कफ़न पड़े मज़ार देखते रहे।\nकारवाँ गुज़र गया गुबार देखते रहे।\n\nमाँग भर चली कि एक जब नई-नई किरन\nढोलकें धुमुक उठीं ठुमक उठे चरन-चरन\nशोर मच गया कि लो चली दुल्हन चली दुल्हन\nगाँव सब उमड़ पड़ा बहक उठे नयन-नयन\n\nपर तभी ज़हर भरी गाज़ एक वह गिरी\nपुँछ गया सिंदूर तार-तार हुई चूनरी\nऔर हम अजान से दूर के मकान से\nपालकी लिये हुए कहार देखते रहे।\nकारवाँ गुज़र गया गुबार देखते रहे।\n\n","author":"गोपालदास \"नीरज\"","title":"स्वप्न झरे फूल से, मीत चुभे शूल से \/ गोपालदास \"नीरज\""},{"poem":"लिखे जो ख़त तुझे\nवो तेरी याद में\nहज़ारों रंग के\nनज़ारे बन गए\n\nसवेरा जब हुआ\nतो फूल बन गए\nजो रात आई तो\nसितारे बन गए\n\nकोई नगमा कहीं गूँजा, कहा दिल ने के तू आई\nकहीं चटकी कली कोई, मैं ये समझा तू शरमाई\nकोई ख़ुशबू कहीं बिख़री, लगा ये ज़ुल्फ़ लहराई\n\nफ़िज़ा रंगीं अदा रंगीं, ये इठलाना ये शरमाना\nये अंगड़ाई ये तनहाई, ये तरसा कर चले जाना\nबना दे ना कहीं मुझको, जवां जादू ये दीवाना\n\nजहाँ तू है वहाँ मैं हूँ, मेरे दिल की तू धड़कन है\nमुसाफ़िर मैं तू मंज़िल है, मैं प्यासा हूँ तू सावन है\nमेरी दुनिया ये नज़रें हैं, मेरी जन्नत ये दामन है\n\n","author":"गोपालदास \"नीरज\"","title":"लिखे जो खत तुझे \/ गोपालदास \"नीरज\""},{"poem":"ऐ भाई! जरा देख के चलो, आगे ही नहीं पीछे भी\nदायें ही नहीं बायें भी, ऊपर ही नहीं नीचे भी\nऐ भाई! \n\nतू जहाँ आया है वो तेरा- घर नहीं, गाँव नहीं\nगली नहीं, कूचा नहीं, रस्ता नहीं, बस्ती नहीं\n\nदुनिया है, और प्यारे, दुनिया यह एक सरकस है\nऔर इस सरकस में- बड़े को भी, चोटे को भी\nखरे को भी, खोटे को भी, मोटे को भी, पतले को भी\nनीचे से ऊपर को, ऊपर से नीचे को \nबराबर आना-जाना पड़ता है \n\nऔर रिंग मास्टर के कोड़े पर- कोड़ा जो भूख है\nकोड़ा जो पैसा है, कोड़ा जो क़िस्मत है\nतरह-तरह नाच कर दिखाना यहाँ पड़ता है\nबार-बार रोना और गाना यहाँ पड़ता है\nहीरो से जोकर बन जाना पड़ता है\t\t\n\nगिरने से डरता है क्यों, मरने से डरता है क्यों\nठोकर तू जब न खाएगा, पास किसी ग़म को न जब तक बुलाएगा\nज़िंदगी है चीज़ क्या नहीं जान पायेगा\nरोता हुआ आया है चला जाएगा\nकैसा है करिश्मा, कैसा खिलवाड़ है\nजानवर आदमी से ज़्यादा वफ़ादार है\nखाता है कोड़ा भी रहता है भूखा भी\nफिर भी वो मालिक पर करता नहीं वार है\n\nऔर इन्साण यह- माल जिस का खाता है\nप्यार जिस से पाता है, गीत जिस के गाता है\nउसी के ही सीने में भोकता कटार है\n\nहाँ बाबू, यह सरकस है शो तीन घंटे का\nपहला घंटा बचपन है, दूसरा जवानी है\nतीसरा बुढ़ापा है \n\nऔर उसके बाद- माँ नहीं, बाप नहीं\nबेटा नहीं, बेटी नहीं, तू नहीं,\nमैं नहीं, कुछ भी नहीं रहता है\nरहता है जो कुछ वो- ख़ाली-ख़ाली कुर्सियाँ हैं\nख़ाली-ख़ाली ताम्बू है, ख़ाली-ख़ाली घेरा है\nबिना चिड़िया का बसेरा है, न तेरा है, न मेरा है\n\n","author":"गोपालदास \"नीरज\"","title":"ऐ भाई! जरा देख के चलो \/ गोपालदास \"नीरज\""},{"poem":"दिल आज शायर है, ग़म आज नग़मा है\nशब ये ग़ज़ल है सनम\nगैरों के शेरों को ओ सुनने वाले\nहो इस तरफ़ भी करम\n\nआके ज़रा देख तो तेरी खातिर\nहम किस तरह से जिये \nआँसू के धागे से सीते रहे हम\nजो ज़ख्म तूने दिये\nचाहत की महफ़िल में ग़म तेरा लेकर\nक़िस्मत से खेला जुआ\nदुनिया से जीते पर तुझसे हारे\nयूँ खेल अपना हुआ...\n\nये प्यार हमने किया जिस तरह से\nउसका न कोई जवाब \nज़र्रा थे लेकिन तेरी लौ में जलकर\nहम बन गए आफ़ताब\nहमसे है ज़िंदा वफ़ा और हम ही से\nहै तेरी महफ़िल जवाँ\nजब हम न होंगे तो रो रोके दुनिया\nढूँढेगी मेरे निशां...\n\nये प्यार कोई खिलौना नहीं है\nहर कोई ले जो खरीद \nमेरी तरह ज़िंदगी भर तड़प लो\nफिर आना इसके करीब\nहम तो मुसाफ़िर हैं कोई सफ़र हो\nहम तो गुज़र जाएंगे ही\nलेकिन लगाया है जो दांव हमने\nवो जीत कर आएंगे ही...\n\n","author":"गोपालदास \"नीरज\"","title":"दिल आज शायर है \/ गोपालदास \"नीरज\""},{"poem":"जीवन की बगिया महकेगी, लहकेगी, चहकेगी\nखुशियों की कलियाँ झूमेंगी, झूलेंगी, फूलेंगी\nजीवन की बगिया...\n\nवो मेरा होगा,  वो सपना तेरा होगा\nमिलजुल के माँगा,  वो तेरा मेरा होगा\nजब जब वो मुस्कुराएगा,  अपना सवेरा होगा...\nथोड़ा हमारा थोड़ा तुम्हारा,\nआयेगा फिर से बचपन हमारा\nजीवन की बगिया...\n\nहम और बंधेंगे, हम तुम कुछ और बंधेंगे\nहोगा कोई बीच, तो हम तुम और बंधेंगे\nबांधेगा धागा कच्चा, हम तुम तब और बंधेंगे...\nथोड़ा हमारा थोड़ा तुम्हारा\nआयेगा फिर से बचपन हमारा\nजीवन की बगिया...\n\nमेरा राजदुलारा, वो जीवन प्राण हमारा\nफूलेगा एक फूल,  खिलेगा प्यार हमारा\nदिन का वो सूरज होगा, रातों का चांद सितारा...\nथोड़ा हमारा थोड़ा तुम्हारा\nआयेगा फिर से बचपन हमारा\nजीवन की बगिया...\n\n","author":"गोपालदास \"नीरज\"","title":"जीवन की बगिया महकेगी \/ गोपालदास \"नीरज\""},{"poem":"मेघा छाए आधी रात, बैरन बन गई निंदिया \nबता दे मैं क्या करूँ \nमेघा छाए आधी रात, बैरन बन गई निंदिया \n\nसब के आंगन दिया जले रे, मोरे आंगन जिया \nहवा लागे शूल जैसी, ताना मारे चुनरिया \nकैसे कहूँ मैं मन की बात, बैरन बन गयीं निंदिया \nबता दे मैं क्या करूँ \nमेघा छाए आधी रात, बैरन बन गई निंदिया \n\nटूट गये रे सपने सारे, छूट गयी रे आशा \nनैन बहे रे गंगा मोरे, फिर भी मन है प्यासा \nआई है आँसू की बारात, बैरन बन गयी निंदिया \nबता दे मैं क्या करूँ \nमेघा छाए आधी रात, बैरन बन गई निंदिया\n\n","author":"गोपालदास \"नीरज\"","title":"मेघा छाए आधी रात \/ गोपालदास \"नीरज\""},{"poem":"खिलते हैं गुल यहाँ, खिलके बिखरने को\nमिलते हैं दिल यहाँ, मिलके बिछड़ने को\nखिलते हैं गुल यहाँ...\n\nकल रहे ना रहे, मौसम ये प्यार का \nकल रुके न रुके, डोला बहार का \nचार पल मिले जो आज, प्यार में गुज़ार दे\nखिलते हैं गुल यहाँ...\n\nझीलों के होंठों पर, मेघों का राग है\nफूलों के सीने में, ठंडी ठंडी आग है\nदिल के आइने में तू, ये समा उतार दे\nखिलते हैं गुल यहाँ...\n\nप्यासा है दिल सनम, प्यासी ये रात है\nहोंठों मे दबी दबी, कोई मीठी बात है\nइन लम्हों पे आज तू, हर खुशी निसार दे\nखिलते हैं गुल यहाँ ...\n\n","author":"गोपालदास \"नीरज\"","title":"खिलते हैं गुल यहाँ \/ गोपालदास \"नीरज\""},{"poem":"फूलो के रंग से, दिल की कलम से तुझको लिखी रोज पाती. .\nकैसे बताऊँ किस-किस तरह से पल-पल मुझे तू सताती. .\n\nतेरे ही सपने ले कर के सोया. . तेरी ही यादो मे जागा. \nतेरे खयालो मे उलझा रहा यूं जैसे कि माला मे धागा. .\n\nबादल बिजली चंदन पानी जैसा अपना प्यार. .\nलेना होगा,  जनम हमे कई-कई बार. .\n\nइतना मदिर इतना मधुर तेरा-मेरा प्यार. .\nलेना होगा जनम हमे कई-कई बार. .\n\nसाँसो की सरगम. . धड़कन की वीणा. . सपनों की गीतांजली तुम\nमन की गली मे महके जो हरदम ऐसी जूही की कली तुम. .\nछोटा सफर हो . . लम्बा सफर हो सूनी डगर हो या मेला. .\nयाद तू आये मन हो जाये भीड़ के बीच अकेला. .\n\nबादल बिजली चंदन पानी जैसा अपना प्यार. .\n\nपूरब हो. . पश्चिम उत्तर हो दक्खिन तू हर जगह मुस्कुराये. . \nजितना ही जाऊँ मैं दूर तुझसे \nउतनी ही तू पास आये. .\nआंधी ने रोका पानी ने टोका दुनिया ने हँसकर पुकारा\nतस्वीर तेरी लेकिन लिये मैं कर आया सबसे किनारा. . \n\nहाँ बादल बिजली चंदन पानी जैसा अपना प्यार \nलेना होगा जनम हमे कई-कई बार. .\n\n","author":"गोपालदास \"नीरज\"","title":"फ़ूलों के रंग से \/ गोपालदास \"नीरज\""},{"poem":"\nबादलों से सलाम लेता हूँ\nवक्त क़े हाथ थाम लेता हूँ\nसारा मैख़ाना झूम उठता है\nजब मैं हाथों में जाम लेता हूँ\n\nख़ुशी जिस ने खोजी वो धन ले के लौटा\nहँसी जिस ने खोजी चमन ले के लौटा\nमगर प्यार को खोजने जो गया वो\nन तन ले के लौटा न मन ले के लौटा\n\nहै प्यार से उसकी कोई पहचान नहीं\nजाना है किधर उसका कोई ज्ञान नहीं\nतुम ढूंढ रहे हो किसे इस बस्ती में\nइस दौर का इन्सान है इन्सान नहीं\n\nअब के सावन में ये शरारत मेरे साथ हुई\nमेरा घर छोड़ के कुल शहर में बरसात हुई\nआप मत पूछिए क्या हम पे सफ़र में गुज़री\nथा लुटेरों का जहाँ गाँव, वहीं रात हुई\n\nहर सुबह शाम की शरारत है\nहर ख़ुशी अश्क़ की तिज़ारत है\nमुझसे न पूछो अर्थ तुम यूँ जीवन का\nज़िन्दग़ी मौत की इबारत है\n\nकाँपती लौ, ये स्याही, ये धुआँ, ये काजल\nउम्र सब अपनी इन्हें गीत बनाने में कटी\nकौन समझे मेरी आँखों की नमी का मतलब\nज़िन्दगी गीत थी पर जिल्द बंधाने में कटी\n\n","author":"गोपालदास \"नीरज\"","title":"मुक्तक \/ गोपालदास \"नीरज\""}]